PETRUS ALBERTUS VAN DER PARRA, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, NICOLAAS HARTING, LOUIS TAILLEFERT, MICHIEL ROMP, WILLEM HENDRIK VAN OSSENBERG, MAURITS THEODORUS HILGERS, WILLEM ARNOLD ALTING EN PIETER CORNELIS HASSELAAR, BATAVIA 31 DECEMBER 1765. VOC 3128 (Kol. Arch. 3020), fol. 1129-1828. (fol. 1129 De voorzeiler Lychochton van de kamer Hoorn vertrok op 21 oktober 1765 van de rede van Batavia met de generale missive van 20 oktober. Op 29 oktober vertrokken de overige schepen van de eerste vloot die alle zonder problemen Straat Sunda zijn gepasseerd. Men hoopt dat alle thuisvarende schepen zonder averij Kaap de Goede Hoop en het vaderland zullen bereiken en dat dit ook het geval zal zijn met de Schoonzicht en Blijdorp. fol. 1130 Nu zal men de gebeurtenissen in alle bezittingen in Azië sinds de generale missive van 31 december 1764, voor zover dat niet al in de brieven van 8 mei en 20 oktober is geschied, uitgebreid behandelen. De baas op Onrust heeft gemeld dat het schip Nijenborg voor de kamer Zeeland pas midden december afgetimmerd kan zijn. Dit is te laat om het naar Nederland te laten vertrekken en daarom is ter vervanging de Blijdorp gezonden. Ambon fol. 1131 In de brief van 20 oktober 1765 is de terugkeer uit Ambon van de Giessenburg, Vrouwe Elisabeth en de bark Draak reeds gerapporteerd. De hele verwerving van 1. 139. 290 pond garioffelnagels en 3240 pond moernagels, wat 3080 pond garioffelnagels meer is dan in de brief van het bestuur daar van 18 juni 1765 werd gemeld, is daarmee aangevoerd. De overige lading bestond slechts uit 34 pond oliën, wat hertshoorn, enige luris, wat oud zilver en 5 stuks textiel. Met een aanrekening van ƒ 2250 was de totale waarde ƒ 284. 862. Dat de Notenboom nog niet te Batavia is aangekomen, baart zorg. Met de Vrouwe Rebecca Jacoba en Noord Nieuwland, die op Java's Oostkust 500 last rijst moeten inladen, is aan goederen, uitrustingsstukken en ammunitie, fol. 1132 benevens levensmiddelen en andere benodigdheden t. w. v. ƒ 72. 091 verzonden. In de vergaderingen waarin de brieven uit Ambon van 18 juni, 16 augustus, 25 en 28 september 1765 zijn behandeld, is betreffende schepen en vaartuigen besloten om van schout-bij-nacht Nicolaas Houtingh een rapport over de verzonden schepen te vragen, daar het bestuur ernstig geklaagd had over de slechte staat en de gebrekkige uitrusting van de in het voorjaar gestuurde schepen. Houtingh gaf aan dat ze in goede staat en als gebruikelijk van uitrustingsstukken voorzien, vertrokken waren. fol. 1133 Zijn rapport, dat bij de resolutie van 9 december 1765 is gevoegd, werd aan het bestuur toegezonden. Daarbij is opgemerkt dat toen wegens gebrek in Batavia een ruimere verstrekking van uitrustingsstukken onmogelijk is geweest en dat aan het huidige verzoek daarom net zo is voldaan, als dat met de patrouilleschepen die uit Batavia vertrekken, wordt gedaan in de vorm van twee stel zeilen en een ruime hoeveelheid ankertouwen. Het bestuur had aangevoerd dat volgens schipper Caspar Pieters Lunt de bemanning van de Giessenburg maar uit 54 koppen zou hebben bestaan, zodat er op Ambon 20 inlandse matrozen waren gehuurd die weer te Batavia waren afgedankt. Dat schip vertrok evenwel met 81 man. Er moet niet zonder meer geloof gehecht worden aan de verklaring van Lunt en er is bevolen na te gaan waar de afwezige bemanning is gebleven. Onder 300 kannen fol. 1134 oleum terrae op de Giessenburg en Vrouwe Elisabeth waren er 182 met water. De administrateurs van de medicinale winkel verklaarden hieraan onschuldig te zijn en verklaarden dat die olie, zoals ze gewoonlijk uit Java's Oostkust gemengd met drabbige aarde en water werd ontvangen, wel degelijk was verscheept. Wat betreft belastingen en vergoedingen is besloten om hoofdadministrateur Josias Alexander de Villeneuve te ontslaan van vergoeding van 513 1/3 kan arak die in 1763 op de Zuiderburg had ontbroken. De leggers waren kleiner dan gewoonlijk geweest en de hoeveelheid is te gering om er iemand voor verantwoordelijk te houden. Op de door het bestuur overgebrachte klachten van de ambachtslieden dat hun soldijrekening voor gebruikte en afgesleten gereedschappen, volgens oud gebruik met 50% wel zeer zwaar wordt belast, is besloten om, fol. 1135 zoals te Batavia en elders reeds geschiedt, die gereedschappen gratis te verstrekken. De vergoeding viel des te zwaarder uit wegens de reductie van Nederlands tot Indisch geld. De gereedschappen moeten ten overstaan van de opzichters verantwoord worden en er mogen geen nieuwe verstrekt worden zonder de oude in te laten leveren en die goed te controleren. Er is de aanzienlijke hoeveelheid van 1. 139. 290 pond kruidnagels verworven, maar men vermoedt dat de aanstaande oogst slechts 9 bahar van 550 pond zal bedragen. Er is volgens de brief van het bestuur van 25 september 1765 weinig hoop op verbetering, omdat er toen nog geen vruchten aan de bomen zaten. Op voorstel van het bestuur is besloten dat hoofden van subalterne kantoren, als ze om gewichtige redenen niet naar het hoofdkantoor kunnen komen, de gewone eed op ontvangst, betaling en verscheping van kruidnagels schriftelijk met hun handtekening bekrachtigd kunnen afleggen. fol. 1136 De bezwaren van het bestuur tegen het voorstel van Heren XVII in hun brief van 29 september 1763 om specerijen, die op ongeoorloofde plaatsen voor vermenging met rooktabak of als medicijn worden verbouwd, uit te roeien zijn terecht. Het is onmogelijk en het dient nergens toe. Daarom is bevolen er van af te zien. Uit de aparte brief van gouverneur Willem Fockens van eind mei 1765 blijkt dat de inlandse hoofden tevreden zijn geweest met het wegen van de kruidnagels van de laatste oogst. Daarom is bevolen met deze methode door te gaan. Het bestuur is bevolen de uitroeiing voort te zetten en het is juist dat de boslopers rsd 321,- is betaald voor het aanwijzen van illegale bomen. Op de nadere vragen heeft het bestuur fol. 1137 in een brief van 18 juni 1765 verklaard dat er op Buru geen sagobossen kunnen worden aangeplant daar de Compagnie daar geen eigen grond heeft en de landerijen en tuinen particulier bezit zijn. Men heeft zich hierbij neergelegd. Daar het bericht hierover van resident Hendrik Ouman nog niet met de sloep Notenboom is ontvangen, kon er geen definitief besluit over peperverbouw daar genomen worden. In 1763/64 is er tot tevredenheid zeer voordelig koopwaar t. w. v. ƒ 27. 628 met een winst van ƒ 24. 074 verkocht. Tevens is toegestaan om enige goederen uit Nederland, waaronder 130 hoeden van de 200 die het voorafgaande jaar naar Ambon waren gezonden, voor de geldende prijs te verkopen. Coromandelse, Bengaalse en Suratse textiel die niet wegens gebrek aan vraag, fol. 1138 maar wegens mindere kwaliteit in vergelijk met de hoge prijs die er voor was vastgesteld, niet de vereiste rendementen behaalde, is op vorige verkopingen opgehouden. Men kan de Coromandelse voor 45 â 50, de Bengaalse voor 30 â 40 en de Suratse voor 30 â 35, of iets minder, laten gaan. Dit geldt ook 3 pakken Coromandels zeildoek, een pak cangans en 2 pakken Suratse photassen. Die waren uit de Westerkwartieren voor Ambon besteld, maar later afbesteld. Daar ze elders niet beter zijn te verkopen, werden ze toch daarheen gezonden. Het besluit van 26 februari 1765 om van de verlaagde prijs van ijzer geen gebruik te maken, daar het met 75 % winst zou zijn te verkopen, is goedgekeurd. De uitgaven in 1764/65 bedroegen ƒ 253. 427, of ƒ 1278 meer dan in het voorafgaande jaar, en de inkomsten ƒ 57. 885, of ƒ 1861 meer. De aanbevelingen betreffende uitgaven zijn herhaald en gouverneur Willem Fockens stelde de beloofde overwegingen over bezuiniging op papier. fol. 1139 Door het uitblijven van de Notenboom zijn die nog niet ontvangen. Er is om een afschift verzocht. De besluiten in de brief van 18 juni 1765 voor het bewaren van Compagnies goederen en de verantwoording door de administrateurs zijn goedgekeurd, alsmede die voor het bijhouden en vergelijken van de negotieboeken. Bij het uitbetalen door de kassier van tegoedstaande maanden op de soldijrekening mag van de gewone dienaren niets worden afgehouden voor degene die vorderingen op hen zouden hebben. Anders raken ze in opperste armoede. De schulden van reeds overledenen van ƒ 9936 en van ƒ 12. 183 op de rekening van dienaren, die bij vergelijking van de soldijboeken aan het licht kwamen, hadden niet slechts op hun rekening moeten worden gezet, fol. 1140 maar ze hadden er voor moeten worden aangesproken en bij afwezigheid had men hun namen bekend moeten maken. Er is bevolen dit alsnog en ook in de het vervolg wel te doen. De maatregelen van gouverneur Willem Fockens op het eind van 1764 en daarna die aangaande de hongitocht zijn passend en alle goedgekeurd. Maar van de stichting van vier kleine postjes is afgezien, daar smokkel even goed door patrouillering is te voorkomen. Daarop is aangedrongen en alle maatregelen daartoe in het voorafgaande jaar zijn zinvol en daarom goedgekeurd. ) 
Dan vermits den gouverneur Fockens ons bij zijn aparte brieven vertoond heeft dat de bekruyssing van de zuyd en noord custen van Ceram van deese hoofdplaats met hoope van beter succes zoude kunnen geschieden, dan dat de nodige vaarthuigen en manschappen ten dien einde eerst vanhier naar het hoofdcomptoir wierden gezonden gelijk in de jongste jaaren, zoo hebben wij, als zijne bijgebragte redenen wel gegrond vindende, desselfs ten dien einde gedane voorslag g'amplecteerd en dien volgende g'arresteerd een expeditie vanhier te onderneemen. 
Voor deze patrouillering zijn de barken Lieftallige, Draak, Buis en Vrijheid ieder met 50 zeevarenden, en de sloepen Vreedebest en Taxisboom ieder met 25 zeevarenden gebruikt. Er waren 209 militairen aan boord onder kapitein Johannes Nestius, aan wie uit Ambon nog de luitenants Matthijs Goedhart en Weber zullen worden toegevoegd. Op de barken is een bombardier en een kanonnier en op de sloepen een kanonnier. Voor de landingen zijn er zes schuiten meegegeven, terwijl er van Ambon zes orembaaien zullen komen. Verder wordt verwezen naar de bijgevoegde instructie. Op voorstel van het bestuur wordt, zoals vroeger gebruikelijk was voor de zeevarenden, aan de manschappen op de patrouillevaartuigen vlees en spek fol. 1142 in plaats van kostgeld verstrekt. Er zijn 14 vaten vlees en 18 vaten spek gestuurd en het bevel van 26 maart 1762 om alle vaten die drie jaar in de pakhuizen lagen, naar Batavia terug te zenden, nadat er nieuwe waren ontvangen, is vernieuwd. Betreffende inlandse zaken is het besluit van het bestuur om aan de inlandse hoofden bij iedere snaphaan die zij te leen krijgen om de kruidnageldistricten en hun bezittingen te verdedigen, 24 scherpe patronen te leveren, goedgekeurd. Dit betreft ook het uitleveren van de orangkaja van Nolat aan de Raad van Justitie wegens verdenking van smokkel met specerijen. Gouverneur Willem Fockens heeft een vonnis tegen een inlandse vrouw vernietigd, daar de officier had verklaard tegen haar geen actie te hebben. Dit vond ook plaats met een vonnis fol. 1143 van de Landraad over een inlander die de vrouw met wie hij al in ondertrouw was en die zwanger was, vermoord zou hebben. Hij had bekend, zijn bekentenis herroepen en daarna weer bekend. Er waren geen getuigen van dit misdrijf en daarom is het vonnis verminderd tot straffe naast de dood. Het bestuur vroeg de kerkenraad of het aantal van 65 inlandse school- en leermeesters, wat ƒ 7300,- per jaar kost, niet terug te brengen was. De kerkenraad voerde daartegen verscheidene redenen aan. Daarom is geschreven het er maar bij te laten. Maar een vermindering van het aantal van zes rondtrekkende leermeesters naar drie, die het werk best kunnen doen, is goedgekeurd. Het is een uitstekende maatregel de gelden van de Weeskamer in een aparte kist met drie sloten te bewaren, waarvan de president, de secretaris en een burgerlid ieder een sleutel hebben. fol. 1144 De domeinen zijn dit jaar verpacht voor rsd 6532,-, of rsd 521 meer dan het voorafgaande jaar. Maar de in- en uitgaande rechten brachten rsd 310,- minder op, daar de gezagvoerders van schepen de tolvrijdom voor toegestane lading ook claimden voor lading die hun door de schout-bij-nacht en de opper- en onderequipagemeester te Batavia geschonken zou zijn. Er is bepaald dat dat bewezen moet worden en, zo niet, dat dan de volle tol verplicht is in plaats van de halve tol, die al lang te Batavia voor toegestane lading moet worden betaald. Voor de huishoudelijke zaken zijn de plakkaten tegen verkoop van ammunitie en het overtreden van Compagnies alleenrecht op kruidnagels en de verkoop van rijst op de markt aan de inwoners bevestigd, maar de prijs van rsd 55 het last is te hoog. fol. 1145 Als het echt onvermijdelijk is, dan mag er in het vervolg slechts tegen rsd 45,- het last rijst aan ingezetenen verkocht worden. Naar 
aanleiding van het verzoek om een memorie van munten, maten en gewichten berichtte het bestuur dat er op Ambon geen andere munten, maten en gewichten dan in Nederland gebruikt worden. De maatregelen voor het onderhoud van geweren om klachten over reparatie te voorkomen en het pas verstrekken van nieuwe vuurstenen, als de oude zijn getoond en in zee gegooid, zijn goedgekeurd. Van de 97 musketiers snaphanen die als onbruikbaar naar Batavia waren gezonden, is op basis van een rapport van de baas van de wapenkamer en van gecommitteerden bij besluit van 2 augustus 1765 vastgesteld dat er 68 bruikbaar waren en dat de overige die te herstellen waren, slechts lichte gebreken hadden. fol. 1146 Het bestuur is voorgehouden dat de keuring ondeskundig was geschied en de klachten ongegrond waren. Het bestuur is bevolen de vestingwerken en gebouwen goed te onderhouden en er is toestemming gegeven voor het opwerpen van een hoornwerk bij de rivier de Olifant volgens het plan van ingenieur Charles Guillaume Sechehaije en het opvolgen van de opmerkingen van de majoor van de artillerie Claudius Antoni van Luepken, zoals die in de vergadering van 10 december 1765 zijn behandeld. Maar buiten de twee kruitkelders, die de meeste spoed vereisen, mag er niets onder handen worden genomen voordat het kasteel nu eindelijk eens is voltooid. De diverse besluiten die het bestuur heeft genomen, nadat de gouverneur tijdens de hongitocht de slechte staat van de artillerie op de buitenkantoren had laten opnemen, zijn goedgekeurd. Dit is ook het geval met de aanbesteding van 129 affuiten van 24 tot 1 pond bals dooreen, fol. 1147 tegen ƒ 12,- het stuk. Er is ook een monster gevraagd van de op vele plaatsen benodigde 3 lb bals met prijsopgave en antwoord of er een redelijk aantal zou zijn te leveren. Ook is het goedgekeurd dat er wegens veiligheid is afgezien van het malen van buskruit 's nachts en er is opgedragen dit niet naar Banda te zenden, omdat dat gemakkelijk uit Batavia kan komen. Er is opheldering gevraagd over een tekort van 1550 lb op 8000 pond buskruit die naar Banda was gestuurd. Uit de correspondentie met de naburige gouvernementen blijkt dat er van Ternate en Banda losgeld voor gevangen personen is aangerekend. Het betalen daarvan is verboden, tenzij het aanzienlijke personen of bewoners van kruidnageltuinen betreft. Daar uit Banda te kennen is gegeven dat het hernieuwde verbod uit 1701 van het opkopen van slaven die door de Cerammers worden aangevoerd, fol. 1148 
voor de perkeniers op Banda zeer nadelig is, werd opgedragen het maar zo het uitkomt uit te voeren. Het bestuur verzocht of een dienaar bij het aanvaarden of het veranderen van een administratie niet met een garantstelling zou kunnen volstaan en vorige borgtochten niet geannuleerd zouden kunnen worden. Wegens het ook door het bestuur genoemde bezwaar dat er te Batavia moeilijk andere borgen gevonden zouden kunnen worden, is vastgelegd dat zulke borgtochten blijven bestaan totdat de negotieboeken waarin de laatste aanstelling is geschied, in orde zijn bevonden. Dit betreft ook de curator ad lites die tevens de borgtochten uit de boedels onder zijn beheer gedurende vier jaar in de kas van de Compagnie dient vast te houden en op de overlijdensrekening moet vermelden. Kapitein Adam Frans Boudoin is overleden. fol. 1149 Op voorstel van gouverneur Willem Fockens is er geen kapiteinluitenant meer aangesteld en is zijn rantsoen aan de equipagemeester, die weinig inkomen en één van de moeilijkste functie heeft, toegewezen. Het opperhoof te Saparua koopman Adrianus de St. Glain en vaandrig-ingenieur Charles Guilleaume Sechehaije mogen, daar hun dienstverband nog niet is voltooid, met afgeschreven gage naar Batavia komen. De tweede zal repatriëren. In plaats van koopman mr. Johan Emans, die hoofdadministrateur te Makassar wordt met de rang van opperkoopman, is onderkoopman Matthijs Hartog tot hoofd van Hila benoemd in de rang van koopman; tot hoofd van Saparua, in plaats van St. Glain, onderkoopman Jan Willem Blijdenberg in de rang van koopman; deze wordt als hoofd te Haruku vervangen door de onderkoopman en winkelier te Makassar Johan Constantijn Cruijpennink, terwijl ter vervanging van Sechechaye de vaandrig-ingenieur Hans Ernst van Wagener naar Ambon is gezonden. In hun provisionele dienst zijn Jacob Fockens als boekhouder en hoofd te Larike in de rang van onderkoopman bevestigd en boekhouder Nicolaas Gallo als kassier en secretaris van de Landraad. fol. 1150 Personalia. Verder wordt verwezen naar de uit Ambon ontvangen en daarheen verzonden brieven. 
Banda fol. 1151 Zoals reeds vermeld in de generale missiven van 8 mei en 20 oktober 1765 zijn de aan het eind van 1764 en het begin van 1765 vertrokken schepen Zuid-Beveland, Rebecca Jacoba, Wildrijk en Standvastigheid veilig uit Banda teruggekeerd. Ze brachten de brieven van 7 en 15 mei, 4 juni en 27 augustus 1765, en via Makassar die van 25 september. Hierover en over de speciale brief van de gouverneur van 25 augustus is op 2, 3 en 5 december 1765 vergaderd en geantwoord in de geheime brief van 17 december. Met betrekking tot de schepen en vaartuigen wordt bericht dat de schepen Voorland, Giessenburg en Standvastigheid, de eerste direct, de twee andere via Java's Oostkust, zijn vertrokken. Voornamelijk in de Voorland is ƒ 16. 203,- aan gouden ducaten en ƒ 1500,- aan nieuw payement verzonden. fol. 1152 Bovendien is verscheept 200 last rijst, 37 pakken Coromandelse, 2 pakken Bengaalse, 42 pakken Suratse textiel, 2 pakken Suratse gekatoenneerde dekens, 23. 035 pond ijzer aan staven, 772 balken en ander houtwerk, 10 koeien en diverse levensmiddelen en benodigdheden, samen t. w. v. ƒ 156. 148. Het bestuur in Semarang is bevolen met de Giessenburg 300 last en met de Standvastigheid 200 last rijst mee te geven, wat het totaal op 700 last rijst brengt in plaats van de bestelde 900 last. Dit acht men voldoende. De zending moest wegens een minder overvloedig gewas op Java's Oostkust beperkt worden. Bovendien was er op Banda per eind augustus 1765 nog een voorraad van ongeveer 600 last rijst. Verder is naar Semarang geschreven om 4000 bossen padi, 30 koeien, 4 paarden, en wat houtwerk verdeeld over de twee schepen mee te geven. Er is bevolen om de Voorland, na een hopelijk veilige aankomst, zodra de oostenwind opsteekt weer via Java's Oostkust, niet alleen via Semarang, fol. 1153 zoals dit jaar met de Zuid-Beveland is gebeurd, maar met een begeleidende brief via Surabaja te laten gaan om daar, en daarna in andere havens van Java's Oostkust, zo mogelijk lading in te nemen. De Giessenburg moet als vroegschip de specerijen direct naar Batavia meenemen en de Standvastigheid het nagewas, waarbij ze uiterlijk 1 september 1766 moet vertrekken. Wat de kleinere vaartuigen betreft zijn de ongelukken met de sloep Vreede en de pantjalang Spiering al in vorige brieven vermeld, maar helaas kregen andere vaartuigen daar vertraging, zoals het wederom afdrijven van de pantjalang Helena van de Bandase naar de Ambonse eilanden. Dat is net zo goed aan onbekwaamheid of plichtsverzuim van de gezagvoerder van dit vaartuig toe te schrijven, als aan onhandelbaarheid van het schip, zware wind of stroming. fol. 1154 Het bestuur is om zijn mening gevraagd. Op zijn mededeling dat er op grond van de toestemming van het vorige jaar, wegens gebrek aan slaven bij de perkeniers en van een Compagnies vaartuig, een burger sloep naar Timor was gezonden om zoveel mogelijk slaven te bemachtigen, is geantwoord dat de uitslag wordt afgewacht, maar dat dit niet meer zonder speciale toestemming mag geschieden. Het is bekend dat de vaart van Banda naar Timor, indien dit niet heel noodzakelijk is, vermeden moet worden, maar men vertrouwt erop, en men heeft dit ook in de geheime brief meegedeeld, dat de nodige voorzichtigheid en waakzaamheid in acht is genomen. Naast de lading die de Zuid-Beveland en Wildrijk bij terugkeer uit Java's Oostkust meebrachten, is er met de Rebecca Jacoba en Standvastigheid aangevoerd: 580. 212 lb nootmuskaat, 241. 910 lb diverse foeli of macis, 3/4 reaal stampparels, 68 lb vogelnestjes, 1143 lb parelmoerschelpen, 1000 stuks gekonfijte nootmuskaat, 50 lb nootmuskaatolie en 150 lb marmelade, samen fol. 1155 t. w. v. ƒ 157. 464. Daar op de nootmuskaat een ondergewicht van ruim 2 % werd vastgesteld, is op 8 oktober 1765 besloten voor een betrouwbare behandeling de eed te laten afleggen en nogmaals, als er bij aflevering op de nootmuskaat meer dan 2 % ondergewicht is. De pantjalang Helena bracht op het hoofdkantoor Ambon meer specerijen aan dan volgens het bestuur in Banda op Pulau Ai was ingeladen. Het werd op Ambon overgeladen in de Vrouwe Elisabeth, waarmee na aftrek van ondergewichten netto te Batavia is aangevoerd 3712 lb vette nootmuskaat en 26. 523 lb magere nootmuskaat, of samen 30. 235 lb, alsmede 18 sokkels foelie. In de brief van 4 juni wordt evenwel van in totaal 26. 120 lb nootmuskaat gesproken en van 17 sokkels raap- en 1 sokkel gruisfoelie. Het meerdere dat ontvangen werd, is in de boeken opgenomen en Banda toegerekend, maar er is wel gevraagd uit te leggen hoe het inladen op Pulau Ai was geschied. fol. 1156 Het bestuur had zich niet moeten laten intimideren om duidelijk slechte karet van de handelaren van de Zuidoostereilanden aan te nemen. Er kunnen daar niet meer zulke excuses voor worden aangevoerd en, als er bij acceptatie goed wordt opgelet en de beste stukken niet ontvreemd worden, dan lijdt de Compagnie geen nadeel. Dit is ook op de gebrekkige leverantie van parelmoerschelpen van toepassing. Het bestuur moet goed opletten de bestellingen uit te voeren. De tekorten bij uitlading op Banda op wat volgens de brief van 8 mei 1765 uit het gestrande schip Oosterbeek in de Wildrijk was overgeladen, zijn te verwaarlozen, omdat diverse waren bedorven te Gresik zijn aangehouden, daar zijn verkocht en voor ƒ 343 aan Batavia zijn toegerekend. fol. 1157 Het tekort kan met Batavia worden verrekend en daar op de generale rekening worden vereffend. Er is met verwondering geconstateerd dat onder de zeventien rapporten over de leverantie van stukkende en aangevrete nootmuskaat in de periode mei tot december 1764, die bij de brief van 17 augustus 1765 zouden moeten zitten, er maar veertien waren, daar er drie dubbele waren. Er ontbrak ook nog een rapport over de eerste leverantie van Wayer van 4085 lb stukkende nootmuskaat en van de leverantie in december van 70. 323 lb stukkende en 114. 343 lb aangevrete noten zijn maar vijf rapporten ontvangen betreffende 65. 323 lb stukkende en 5000 lb aangevrete en stukkende noten. Het ongenoegen over deze gebrekkige inlevering van papieren is getoond. Ze moet evenwel gedeeltelijk worden geweten aan onoplettendheid van de secretaris en eerste beëdigde klerk van de Politieke Raad, daar bijlagen bij de brief van 27 augustus 1765 of later zijn ontvangen, of in het geheel niet. De behandeling van deze rapporten is opgeschort, fol. 1158 totdat de ontbrekende zijn ontvangen en de opmerkingen zijn beantwoord. Daar de rechterlijke gecommitteerden geen eed hebben afgelegd over de rapporten betreffende de specerijen, is bij een rondzenden van 17 september 1765 bevolen dat alle gecommitteerden dit moeten doen. Het is goedgekeurd dat het bestuur de boswachter de eed op de afgekeurde magere noten, die in het besluit van 12 december 1764 wordt genoemd, heeft laten afleggen en dat het nodige is gedaan toen ingenieur Gideon Duler twee omvangrijke nootmuskaatbomen aan de noordkant van de Gunung Api had ontdekt. Er is herhaaldelijk onderzoek gedaan en omgehakt, en de inwoners is ernstig bevolen om illegale bomen aan te geven. Maar in het voetspoor van Heren XVII is er bij het bestuur op aangedrongen de jaarlijkse visitatie van omliggende eilanden uit te voeren en alle illegale bomen en spruitjes te vernietigen.) 
Wijders is door de ministers bedeeld dat de perkbeheerders over het algemeen zich zeer beneerstigden om het gedevaliseerde door de zware aardbeving in 1763 op te bouwen, en zulks bijzonder door den bijstand die men hen naar 't bedeelde in 't voorgaande jaar toegevoegd heeft, dat zij daardoor ook in staat waren geraakt om driehonderd slaven op te kopen. Dog dat zij, mits de duurte der van hier gezondene 46 stux als aangereekend tot rds. 60,- en door g'exteerde sterfgevallen geduur de reize wel tot rds. 70,- op den kavelprijs geklommen zijnde, er geen hadden kunnen accepteeren, maar die tot renforcement van 's Compagnies lijfeigenen (daar z' ook wel tot nodig waren) hadden aangehouden. 
Daar men ervan overtuigd is dat de perkeniers zoveel mogelijk slaven nodig hebben, zijn er van Timor 37 voor rsd 35 het stuk gezonden en zijn er nog 100 van een partij die het gewezen opperhoofd op Timor Johan Willem Daniël Erhard ter Herbruggen te Batavia had aangevoerd, gekocht tegen rsd 50 het stuk voor 75 volwassenen en rsd 30 voor 25 aankomelingen. Ze zijn naar Banda gestuurd om ze tegen de in rekening gebrachte prijs aan de perkeniers die ze het meest nodig hebben, ter beschikking te stellen. Degenen die aan boord, of bij aankomst aan de wal overlijden, fol. 1160 moeten ten laste van de Compagnie worden afgeschreven, daar die deze slaven volgens contract tegen rsd 40 het stuk moet leveren. Wegens hoge noodzaak is voorlopig toegestaan dat op Compagnies perk Bojauw een notenhuis, of kombuis, volgens het jongste voorstel, tegen een veel lagere prijs dan in dat van het voorafgaande jaar, wordt opgetrokken. Maar daar er in dit gouvernement nog zeer veel te 
bouwen is, moeten de slavenvertrekken maar in bamboe worden opgetrokken. Men dient met goed overleg en toezicht en zeer zuinig te werk te gaan. Tot tevredenheid is de ruimte voor de geldkassa vochtvrij gemaakt en hoeven er dus geen onkosten voor een andere ruimte gemaakt te worden. Het is ergerlijk dat het opmaken van de contra-kassarekening over 1764/65 zo lang heeft geduurd en ze, toen ze bij het verzenden van de laatste brief gereed was, zo slordig bleek te zijn dat ze niet naar Batavia gestuurd kon worden. Dit is voor deze keer geaccepteerd fol. 1161 in de verwachting dat, als het weer gebeurt, de toezichthouder er bijtijds voor zorgt dat zulke luie en lompe personen hun plicht doen, en dat genoemde achtergebleven rekening sindsdien in orde is gemaakt. Het stemt tot tevredenheid dat het bestuur al het mogelijke deed om koperen duiten op te kopen. Hoewel er maar ƒ 6000,- voor Java's Oostkust is verworven en ruim ƒ 3000,- voor Makassar, is het positief dat particulieren al tot inwisseling waren overgegaan, omdat ze volgens berichten op het eerste kantoor zeer nodig waren. Er is opnieuw bevolen met de opkoop door te gaan en alles wat er binnenkomt naar Java's Oostkust te zenden en dit kantoor in rekening te brengen. De gouverneur heeft er sterk op aangedrongen om van de verantwoordelijkheid voor de kassier van de kleine kas ontheven te worden. Er zijn echter geen termen om van de oude nuttige voorschriften af te wijken. Hoewel men moet nageven fol. 1162 dat een toeziend oog door een boef misleid kan worden, is een waakzaam en getrouw gouverneur in staat vooral bij de Bandase kleine kas alle problemen weg te nemen. Bij het tegendeel loopt de maatschappij groot risico en er is op gewezen dat de gouverneur, als houder van het contra-kassaboek, er voor had moeten zorgen dat de voorraden in de kleine kas in het lopende jaar minder waren geweest. Het is onduidelijk waarom de opgekochte koperen duiten daar zo lang in hebben gezeten. Ter geruststelling is bevolen dat, als vanouds, de soldijen voor wie dit nodig is, niet alleen maandelijks uit te betalen, maar ook de ordonnanties maandelijks op te maken en niet pas per kwartaal te verantwoorden. Het is aangenaam dat volgens het besluit van 26 september 1764 alle debetposten op de generale rekening van 1763/64, uitgezonderd die van het contingent van de landsheer, geïnd waren, fol. 1163 en dat het ontbrekende, op ƒ 282,- na, ingevorderd was, wat volgens de brief van 27 augustus 1765 ook spoedig zou binnenkomen. Men verwacht dat dit zal geschieden en dat er niet meer tot een afschrijving hoeft te worden besloten, als de ƒ 2522, waartoe men in het voorafgaande jaar was gedwongen voor de schuld van de zeer arm overleden koopman Daniël Lacaze. Naar aanleiding van de mededeling dat aan de hospitaalhouder vee wordt verstrekt, is gevraagd voor welke prijs en hoeveelheid dit gemiddeld per jaar geschiedt. Daar Banda wel een buitengewone gunst verdient, is goedgekeurd dat er tegen kostprijs het noodzakelijke verbanddoek en geneesmiddelen worden uitgedeeld, mits er jaarlijks een opgave van wordt opgemaakt. fol. 1164 Dit laat meerdere verstrekking van medicijnen gezien hun hogere kosten, in het bijzonder de opslag van 25 % op de factuurprijs van Europese artsenijen, onverlet. Het aangevulde reglement is bij het besluit van 27 september 1765 gevoegd. Men heeft zich zeer geërgerd aan de rechtspleging, als het die naam mag hebben, door de Raad van Justitie over de in het vorige jaar opgeroepen luitenant-militair Floris Booije en de inlandse burger Jacob Roelofs. Over de mishandeling van de tweede hadden Heren XVII reeds in hun brief van 11 oktober 1764 geklaagd. Ze werden beide verdacht van fraude met Compagnies geweren. Booije was hiervoor gedeporteerd en Roelofs was hiervoor uit Banda verbannen. Er was geen reden voor overtredingen bang te zijn, daar de processtukken die bij de brief van 4 juni 1765 waren verzonden, daar niets over meldden. Er is besloten om Booije buiten de dienst van de Compagnie zijns weegs te laten gaan, fol. 1165 en Roelofs conform het vonnis naar Robbeneiland aan de Kaap de Goede Hoop te verbannen en hem voorlopig op Edam te plaatsen. Booije klaagde evenwel tijdig in een rekest over het onrecht en het geweld dat hem was aangedaan, waarop dit met de processtukken in handen van de advocaat-fiscaal is gesteld. Zijn bericht is bij het besluit van 23 augustus 1765 gevoegd en ter informatie naar het bestuur op Banda gezonden. Het is beschamend voor de rechters, daar de gronden voor verdenking van Booije en Roelofs zeer zwak zijn en de procedures tegen hen zeer informeel zijn 
aangespannen en voortgezet. Daar fiscaal Fauchereau naar een vermeende misdaad heeft gezocht en van het strafprocesrecht is afgeweken, zijn de vonnissen tegen hen vernietigd. Booije is vanaf genoemde datum in zijn gage hersteld, fol. 1166 met vergoeding ten laste van Fauchereau van de sinds oktober 1763 gederfde gage, emolumenten en kostgelden. Deze is schandelijk opgetreden en moet de vergoeding van ƒ 1667 onverwijld in de kas storten. Het bestuur dient daarop toe te zien en dit bedrag naar Batavia over te maken. Roelofs is vrij gelaten om te Batavia of elders in zijn onderhoud te voorzien. Booije en Roelofs houden het recht om eventuele schuldigen aan hun schade en leed aan te spreken. Luitenant Booije heeft al aan een advocaat opgedragen inzage in de stukken te eisen, wat aan hem werd toegestaan. Was deze zaak wellicht niet aan onbekwaamheid te wijten, dan zou de Hoge Regering zijn ongenoegen nog duidelijker hebben geuit. Dit is onder de aandacht gebracht en men zou zulke onbekwaamheid in het vervolg niet meer accepteren, te meer daar er op de zaak tegen de gewezen resident op Wayer George Charles Guitton fol. 1167 qua rechtspleging ook veel is aan te merken. Zoals het bestuur in de brief van 4 juni 1765 heeft bericht, zijn hijzelf en de bewijsstukken met hem naar Batavia gezonden. Ze zijn ook aan de advocaat-fiscaal gegeven, die verklaarde dat ze discutabel waren en dat Guitton mishandeld was. Er bleek uit de ondervragingen geenszins een tekort aan nootmuskaat en contanten, noch van machtsmisbruik en de zaak moest te Batavia maar geheel worden overgedaan. In politiek opzicht heeft het gebrek aan stukken veel werk gegeven en tot afwijkende besluiten geleid. Het bestuur schreef op 4 juni 1765 dat er bij Guitton een tekort aan contanten en specerijen was, maar het totaal was niet ingevuld. Net als reeds verleden jaar is besloten, zal hij wegens vorige wandaden als een nutteloos persoon fol. 1168 naar Nederland worden gezonden. Maar uit de brief uit Banda van 27 augustus 1765 bleek dat Guittons totale debet op ƒ 30. 190 werd begroot. Daar dit veel meer is dan verwacht, is hij met opschorting van zijn wegzending in militair arrest geplaatst in afwachting van nog ontbrekende papieren, als een rekening-courant door speciale gecommitteerden, een eigenhandige brief en kasrekening van Guitton. Het enige definitieve was een uittreksel uit het negotiejournaal van Wayer over 1764/65. Om enig licht in deze zaak te krijgen zijn die aan de officier overhandigd, waarop een antwoord kwam dat bij het besluit van 26 oktober 1765 is gevoegd. fol. 1169 Door gebrek aan stukken kan er niets definitiefs over deze zaak gezegd worden, ook niet na het raadplegen van het besluit van het bestuur van 29 januari 1765, wat moeilijk te vinden was en in de brief van 27 augustus niet werd vermeld. In afwachting van de gevraagde stukken blijft Guitton in civiel arrest, maar eindelijk kwamen die via Makassar. Ongeacht Guittons onbehoorlijke en honende taal tegen zijn superieuren, vooral tegen gouverneur Jacob Pelters over een tekort op specerijen, zijn die papieren aan de advocaat-fiscaal overhandigd om voor de Raad van Justitie te Batavia te dienen. Daar het duidelijk was dat het tekort dat bij verkoop ƒ 30. 190 was, onmogelijk van Guitton zou zijn te innen en de Bandase winstrekening op specerijen er daardoor zeer gunstig zou uitzien, daar het tekort op nootmuskaat en foelie naar de inkoopsprijs berekend maar ƒ 2883 zou zijn, fol. 1170 is besloten het eerste bedrag voorlopig aan Banda in rekening te brengen. Het valt te prijzen dat dominee Everhard Heijneke reeds op 18 augustus 1765 in het Maleis heeft gepreekt.) 
Wij denzelven uyt onzen naam ook hebben laten betuygen en goed gekeurd den ginter uytgeschreevenen bededag ter zake van het volgens de jongste advisen nog aanhoudend schrickelijk woeden van den Goenong Apij. Wij approbeeren teffens de uiterlijk aangelegde middelen tegen het vlugten van Neiras inwoonders door een geëmaneerd placcaat en de voorziening tegen onverhoopte brand door 't verdubbelen van goede waterbalies bij dezelve. 
Men hoopt dat God deze onheilen bij het doorbreken van de westmoesson wegneemt. Wat de boedels onder de curator ad lites en sequester en hun voorgangers betreft hoopt men dat onderkoopman Gerardus Willem van Renesse zijn schuld, waarvan het bestuur in zijn brief het bedrag niet had ingevuld, heeft verantwoord. fol. 1171 Bovendien ziet de Hoge 
Regering de uitslag tegemoet van het onderzoek door de fiscaal in hoeverre aan het bevel in de brief van 28 december 1764 voldaan kan worden. Het betreft rsd 3285,-, waarover de overleden Thiele had geschreven en die in de provincie uitstond. Hoewel het bestuur had geschreven dat het door Thieles dood achterwege was gebleven, bleek uit het besluit van 1 mei 1765 dat de fiscaal was opgedragen na te gaan in hoeverre dit bevel was uitgevoerd. Uit de stukken bleek dat dit nog niet was geschied. De betalingen van rsd 2891 uit de nalatenschap van Ambrosius Bogislaus Cederwal en uit de door hem geadministreerde boedels waren eerder afgekeurd. Er is een opgave ontvangen van de onder garantie van terugbetaling uitbetaalde bedragen en er is vastgesteld welke posten preferent waren en welke oninbaar. Op die gronden is aanbevolen om teruggave te bewerken van rsd 59 die aan de boedel van een zekere Chinese vrouw Ong Songuio was uitgekeerd, fol. 1172 van rsd 71 wegens een betaling aan de Bandase burger Pieter van Omme en van rsd 90 die aan boekhouder Coenraad van den Berg was uitbetaald. In totaal is dit rsd 220. Het is niet onaangenaam dat de opbrengst van de verpachting over 1765/66, hoewel gering, met ƒ 525 is vermeerderd tot ƒ 1917. Het is aanbevolen er steeds op te letten dat de pachter op wettige wijze handelt. M. b. t. belastingen en ontheffingen rapporteerde de visitateur-generaal in de vergadering van 13 december 1765 dat er uit Banda ten laste van de overleden Bandase hoofdadministrateur Gerrit Aansorg een schuld van ƒ 16. 624 in rekening was gebracht. Daaronder was ƒ 13. 736 voor zijn aandeel in in Nederland verkochte Kirmanse wol. Daar er niets meer van hem te innen was, moest dit wel worden afgeschreven. fol. 1173 Met genoegen is geconstateerd dat de Compagnie schadeloos is gesteld voor een tekort in de administratie van de onlangs overleden secunde Hans Johan Noordgreen van ƒ 1469 en dat 76 vaatjes buskruit, die de eveneens overleden provisioneel opzichter van de artillerie Jan Willem Koks wegens onoplettendheid had laten bederven, zijn vergoed. Daarentegen berichtte het bestuur in zijn brief van 27 augustus 1765 dat de interim fiscaal Gerardus Willem van Renesse bij zijn onderzoek naar de gewezen kassier van de kleine kas Poondorf niets meer had gevonden dan wat in de verleden jaar vergezonden papieren reeds was gedeclareerd. Evenwel blijkt uit het rapport van de fiscaal dat enige borgen van Poondorf hadden verklaard, dat zij hun garantie wel wilden uitbetalen, nadat ze in de borgstelling zouden hebben gezien voor hoeveel ze getekend hadden. Daar onduidelijk is wat het bestuur daarop heeft gedaan, is uitdrukkelijk bevolen te berichten hoe het daarmee was en waar de borgstelling zich bevond. fol. 1174 Op grond van de inmiddels ontvangen borgstelling ten behoeve van de bovengenoemde Ambrosius Bogislaus Cederwal liet men de huidige majoor van de artillerie David Bacheracht ƒ 469 betalen, waarvoor hij zich in de uit Banda overgeschreven som had garant gesteld. Maar wegens oninbaarheid is ƒ 422, waarvoor de overleden meesterknecht van de wapenkamer in Banda Nentsbier debet stond, afgeschreven. In de vergadering van 23 augustus 1765 zijn de marginale aantekeningen op de negotieboeken van 1762/63 goedgekeurd. Ze zijn naar Banda gestuurd met bericht dat aan de wensen voldaan is en de Compagnie wegens fouten voor ƒ 1001 schadeloos gesteld moet worden. Uit de op grond van de negotieboeken opgestelde staatrekening over 1763/64 blijkt helaas dat de uitgaven ƒ 156. 096 hebben bedragen en de inkomsten maar ƒ 53. 284. Dit is ƒ 5776 meer aan uitgaven dan in het voorafgaande jaar fol. 1175 en ƒ 4990 minder aan inkomsten, of wel respectievelijk ƒ 1096 meer en ƒ 36. 715 minder dan in de memorie van bezuiniging was vastgesteld. Deze achteruitgang is begrijpelijk wegens de schade door de aardbeving van september 1763, door vermindering in vervoer van vaste goederen en uitvoer van particuliere goederen in 1763/64.) 
En inmiddens der ministers voorstel g'agreëerd, ofwel om conform de tweede memorie van menagie de winstreekening op soldijen bij de volgende staatrekeningen nopens het calculative te laten reduceeren op zwaar geld, als waardoor de gegiste winsten bij de eerste memorie nu juister zullen werden en het bevonden wordende zeker minder differeeren zal met het gegiste. 
Het rendement over 1763/64 dat het bestuur in zijn besluit van 19 juli 1765 noemt, 
is aangenaam. fol. 1176 De winst op diverse soorten textiel was mooi. Opƒ 36. 554 aan diverse goederen is ƒ 26. 300, of 71 3/8 winst gemaakt. Hoewel het positief is dat een groot deel van de aangevoerde goederen al is verkocht, is het bestuur aangespoord hierbij het voordeel van de Compagnie na te streven. Er hangt veel af van de aan- of afwezigheid van vreemde inlandse handelaren en van hun rustig of onrustig optreden, waarbij het dan weleer vriendelijker optreden van de naburige Gorammers en anderen gunstig uitpakt. Maar er zijn nog veel goede maatregelen te nemen, zoals het verzoek van het bestuur namens de bevolking van Banda om bij publieke verkopingen zes weken uitstel van betaling te krijgen zonder dat er van wanbetaling wordt gesproken. Dit is toegestaan. fol. 1177 Er had evenwel niet om gevraagd hoeven worden, omdat het reglement op de levensmiddelen voor dienaren het geven van krediet toestaat, mits gouverneur en secunde er als ontvangers van provisie voor garant staan. Soorten textiel die door het bestuur waren afgeschreven, zijn niet meer verzonden en de bestelling van gezochte soorten is uitgevoerd, terwijl ter voldoening van de bestelling van verleden jaar nog twee pakken gewone Suratse sits en vier pakken tape kankenia, die speciaal vanuit Banda waren besteld, zijn verzonden. Men verwacht er winst op te maken. Anders zouden ze maar renteloos te Batavia zijn blijven liggen. Het is uitstekend dat de in de Oosterbeek nat geworden en daarna te Gresik met vers water uitgespoelde en weer verpakte textiel en katoen wegens de slechte staat openbaar zijn verkocht om verdere winstderving te voorkomen. Daarom is de geringe winst van nauwelijks 25 % [fol. 1178 Ten onrechte genummerd 1078. op het totaal na aftrek van het verlies op enige artikelen geaccepteerd. Daar de lampolie op Banda duur is en er weinig kans is dat die uit Ternate kan worden aangevoerd, is er met de schepen via Java's Oostkust 3000 kan heen gestuurd en zo gestuwd dat ze de rijst niet kan bederven. Onvermijdelijk is de schuld van de insolvent overleden Nicolaas Jacob en Jan Pieter Schuijler van ƒ 128 en ƒ 96 en van de doodarm overleden Daniël Lacaze van ƒ 445 afgeschreven. De behandeling van de overige vorderingen is goedgekeurd. Betreffende de huishoudelijke bestellingen is de behandeling van de ruime voorraad rijst voor de bevolking positief ontvangen, waar de aanvoer uit Java's Oostkust door particulieren toe heeft bijgedragen. fol. 1179 Ten onrechte genummerd 1079. Het aanstaande jaar zal de aanvoer evenwel minder zijn, doordat de oogst slechter is. Daarom is, behalve naar Ambon, Banda, Makassar en Batavia, de uitvoer uit Java's Oostkust streng verboden. Het bestuur is aangespoord in deze waakzaam te zijn. Het rapporteerde dat de burgervaart toeneemt. Het moet het nut daarvan voor de Compagnie en de kolonisten in het oog houden met handhaving van de maatregelen tegen smokkel en kwade opzet. Conform de herhaalde opdracht van Heren XVII is verboden, behalve indien strikt noodzakelijk, om schepen naar Makassar te zenden om daar rijst op te halen. Daar Celebes al vanuit Java's Oostkust bevooraad moet worden, zou dit ook zinloos zijn. Herstellingen aan het fort Hollandia op Lonthoir zijn verboden, omdat ze hoe gering ook fol. 1180 
overbodig zijn. Er is in de onderhorige kantoren wel wat anders nodig, zoals het herstel in 1767 van het ontmantelde kasteel op Pulau Ai. Dat is bevolen en er is opgedragen met het herstel van gebouwen, genoemd in de brief van 4 juni 1765, net zoveel haast te maken als op het hoofdkantoor. Er zijn dringende redenen om de verbouw van kiatenhout op Wayer en Pulau Run voort te zetten. Naar Java's Oostkust is de opdracht gezonden om in ieder schip twee zakken strand- en bergdjati pitten te zenden. Het is voldoende dat de handelaren van de Zuidwestereilanden de eed op het opsporen van specerijbomen hebben afgelegd. Een particuliere loods inspecteerde de baai bij het eiland Damar, fol. 1181 waar in elk jaargetij wel 20 schepen kunnen liggen. Men wacht een nader bericht van een Compagnies stuurman en van het bestuur af, als zijn rapport van het particuliere mocht verschillen. In de correspondentie met andere gouvernementen viel een onderwicht van 1500 lb buskruit, of 19 3/8 % op 8000 lb die uit Ambon was ontvangen. Het is Ambon aangerekend zonder dat er is 
nagegaan of er door de vervoerders fraude is gepleegd, en of dit buitensporig verschil is beëdigd. Dit moet alsnog geschieden. fol. 1182 Daar het buskruit uit Ambon van slechte kwaliteit is, zal het voortaan uit Batavia geleverd worden. De geheime brief naar Banda maakt melding van de patrouillering. Ter vervanging van de overleden secunde en hoofdadministrateur Hans Johan Noordgreen is de secunde te Makassar titulair opperkoopman Elias Jacob Beijnon naar Banda gezonden. In plaats van de overleden Cassimire is kapitein-lieutenant Jan Fredrik Wolf opgetreden. fol. 1183 Personalia. Op zijn verzoek mag luitenant-ingenieur Gideon Duler vertrekken om te repatriëren, maar daar zijn dienstverband nog niet is afgelopen met stopzetting van gage vanaf zijn vertrek. Conform het bericht van de kamer Rotterdam fol. 1184 mag jong assistent Christiaan Ouwerkerk naar Batavia komen om te repatriëren. Aan vijf dienaren is voortzetting van rustgage verleend en voor drie zoons van de Bandase burger Jan van den Broeke zijn brieven van legitimatie afgegeven. Bovendien gingen naar Banda 2 Europese ziekenbezoekers, 4 stuurlieden voor de kleine vaartuigen, 30 gewone zeevarenden, 12 ambachtslieden en 100 militairen in plaats van de gevraagde 400. Wegens tekort konden er geen meer soldaten, zeevarenden en werklieden gestuurd worden. 
Ternate fol. 1185 Uit Ternate is op 18 juni en 29 oktober met twee particuliere Chinese vaartuigen en op 3 november 1765 met de Enkhuizen via Java's Oostkust 1170 1/8 reaal stofgoud t. w. v. ƒ 28. 925, 1785 lb parelmoerschelpen t. w. v. ƒ 208, 800 kipper lont In de tekst kippen lond t. w. v. ƒ 1236 en ƒ 2484 als geschenk aangevoerd. Met de betaalde recognitie en extirpatiegelden is dit in totaal ƒ 84. 074, exclusief enige onbruikbare artillerie en wapenkamergoederen t. w. v. ƒ 3115. Naar Ternate is verzonden 1000 gouden Nederlandse dukaten t. w. v. ƒ 6600,-, 4350 gekartelde dukatons t. w. v. ƒ 17. 400,-, 1000 rsd nieuw Nederlands payement t. w. v. ƒ 2400,-, 1600 Suratse ropia's t. w. v. ƒ 2400,-, 179 pakken diverse textiel t. w. v. ƒ 97. 538 en aan handelswaren voor ƒ 1907, alles tezamen met levensmiddelen, geschenken en in rekening gebrachte posten ƒ 197. 894. Op 25 november 1765 is er vergaderd over de ontvangen gewone en geheime brieven van 15 mei, eind juli en 3 september. De besluiten zijn in de gewone en geheime brief van 31 december 1765 naar Ternate doorgestuurd.) 
Sedert anno 1759 hebben wij vrugteloos getragt de ministers aan te beveelen de 
vaart van Magindanao zodanig aan te zoeken en te doen opwackeren, dat die menschen 
van langzamerhand mogten gewennen met haare landsproducten direct naar het hoofdcomptoir van Ternaten te steevenen. Dog het heeft gebleeken dat zij liever gestelt zijn op de vaart der goudgeevende comptoiren en aldaar jaarlijks geevende comptoiren en aldaar jaarlijks met één à twee vaartuygen verschijnen, waarvan men ons op den duur wijnig goeds belooft, alzo 't een slegt volk was, die zelfs drie negorijen te Chiau hadden gespolieert en veele menschen gerooft. 
Op voordracht van het bestuur is besloten uitsluitend de vaart direct naar Ternate toe te staan. Dat is voor de Compagnie het voordeligste en daartoe mogen de nodige maatregelen genomen worden. Het verbod op de vaart naar de goud leverende kantoren geldt ook voor de bewoners van de Sulu eilanden, aan wie onder het aanbieden van tolvrijheid is verzocht, zonder Celebes aan te doen, hun goederen naar Ternate te vervoeren. fol. 1187 Mochten zij de vaart op Menado voortzetten, waar ze dit jaar met drie vaartuigen zijn geweest, dan is bevolen deze met de goederen in beslag te nemen, ze te verkopen en de opvarenden naar Batavia te sturen. Men heeft zijn ontevredenheid getoond dat het bestuur slecht op de hoogte was van de gebeurtenissen op de Sulu eilanden en bevolen nieuws direct te rapporteren. Zoals in de generale missive van eind december 1762 bericht, is het mislukken van de tocht van de onderkooplieden Johan Sebastiaan van Masson en August 
Hendrik Gregorij met de bark Nassau naar Salawati te wijten aan het krachtig opsteken van de noordwestenwind, die het ankeren heeft belet en het voortzetten van de reis gevaarlijk maakte. Men moest zich daarbij neerleggen. Conform het bevel in de brief van 10 oktober 1764 is het bestuur bevolen nadere informatie te verschaffen. Betreffende inlandse zaken is op 20 oktober 1765 fol. 1188 reeds gerapporteerd dat veel Buginezen, Mandarezen en andere zwervers zich rond Menado, Gorontalo en elders ophouden en dat het bestuur meende dat het hoog tijd was ze te verjagen. Dit is, voor zover daartoe de middelen aanwezig zijn, toegestaan. Tekorten daaraan moet het bestuur melden. Deze zwervers verbeelden zich sterk te zijn en zouden van kwaad tot erger zijn overgegaan, als de Enkhuizen niet onverwacht met manschappen was verschenen, zodat ze hun dreigement Menado en Gorontalo te overrompelen, niet konden uitvoeren. De toestand zal nog verbeteren, als het bericht in de brief van 3 september 1765 wordt bevestigd. Langs particuliere weg werd vernomen fol. 1189 
dat de volgens besluit van 8 juni 1765 naar Bwool en Tantolij gezonden vaartuigen reeds te Bwool waren aangekomen, het fort daar was heroverd en dat men bezig was de welwillende inwoners te verenigen. Dat was bij de goudmijn Palile reeds geschied. Nadere berichten ter bevestiging ontbreken evenwel. De koningen van Limbotto schreven echter op 14 augustus 1765 aan het bestuur dat de dienaren op Bwool waren aangekomen en dat hun gugugu Mhamed Sloef daarheen zou gaan. Er wordt niet meer aan het succes van de expeditie getwijfeld, maar nadere berichten worden afgewacht. De fiscaal daar heeft met beëdigde verklaringen aangetoond dat de aanklachten die met de verantwoording door de gewezen resident van Bwool naar Ternate waren gezonden, ongegrond zijn. Men laat deze hatelijk zaak daarbij rusten. Er blijkt uit dat de vele maatregelen fol. 1190 zoals de geheime besluiten van 24 april en 4 mei 1765 aangeven, onnodig zijn geweest en dat de komst van het schip de voorgewende slechte toestand aanmerkelijk heeft verbeterd. Het bestuur heeft te veel geloof gehecht aan geruchten en in de geheime brief van 31 december 1765 is het er op gewezen zich anders tegenover de koning van Tidore te gedragen. Niet de koning maar, wegens diens slappe regering, zijn dienaren spelen een kwalijke rol. Het bestuur moet de daaruit voortkomende onrust en vooral vijandelijkheden zien te voorkomen. Bij het overhandigen van vorderingen groot rsd 28. 645 aan de koning van Tidore wegens roof door zijn onderdanen de Papua's, die hij volgens contract van 1733 moet vergoeden, verklaarde hij dat ze tegen hem in opstand waren gekomen en zijn eigen onderdanen slecht hadden behandeld. fol. 1191 Hoewel er weinig kans is dat deze arme vorst deze vorderingen ooit zal voldoen, moet hij er wel, in afwachting van betere tijden steeds aan herinnerd worden. Er zal bij de koning aangedrongen worden op de uitwijzing van de op Salawati aangehouden Engelsman en het ophalen van vier moslim matrozen in Engelse dienst, die op Ceram waren verkocht. De koning had het laatste immers beloofd, maar de sterke wind in het begin van de oostmoesson had het sturen van een vaartuig verhinderd. De koning verzekerde dat dit nu dit najaar zou gebeuren en dat de matrozen beslist aan de Compagnie zouden worden uitgeleverd. De koning heeft niet geantwoord op de vraag in de brief van 8 februari 1765 om bijzonderheden over de afschuwelijke poging van de Engelsen om de bevolking van Salawati om te kopen tot ongehoorzaamheid aan hem. Daar dit aangeeft dat dit niet veel om het lijf heeft, fol. 1192 zal men deze kwestie laten rusten. De koning van Tidore heeft op 20 juni 1765 twee van zijn vaartuigen die rond Menado hadden geroofd, laten aanhouden en drie hoofden daarvan de doodstraf gegeven. Het bestuur schrijft dit eerste voorbeeld tijdens zijn regering toe aan de aanwezigheid van wapenen, maar men zal de koning prijzen om deze bestraffing die de openbare rust en veiligheid bevordert. Op 4 juli 1765 is de koning van Ternate geinstalleerd, nadat hij de contracten van zijn voorouders had hernieuwd en bezworen. Op de vreugde van de koning van Tidore over deze aanstelling, omdat hij verwacht dat Ternate de contracten nakomt, is geantwoord dat deze de vrede met Tidore en andere koningen zeker zal bewaren. Hoewel de koning van Batjan nog niet naar zijn vorige woonplaats is teruggekeerd, verzekerde prins Kalim fol. 1193 dat hij zijn verhuizing wegens gebrek aan levensmiddelen reeds aan de jonge gugugu en andere slechtgezinden verwijt. De gouverneur 
verwacht dat hij spoedig genoeg zal krijgen van zijn huidige verblijfplaats. In een geheime brief is bevolen om hem te verzekeren van de welwillendheid van de Hoge Regering, maar dat hij desnoods met geweld aan de contracten zal worden gehouden. Op het verzoek van de koning om de Cerammers toe te staan jaarlijks naar Batjan te varen, is geantwoord dat ze net zo zullen worden behandeld. Het bestuur is bevolen dit nooit toe te staan. De welgezinde prins Kalim Ponia die naar Batjan wil terugkeren, moet tot nader orde vastgehouden worden. Het is goedgekeurd dat hij een geschenk met een waarde van ƒ 207 bij verkoop kreeg voor het maken van textiel. fol. 1194 De verplaatsing van de residentie van Limbotto naar Quadang en de overeenkomst van 31 juli 1765, waarbij vooral is bedongen dat het delven van goud ongestoord voortgaat, zijn goedgekeurd. Men zal de koning en rijksgroten van Limbotto schrijven dat men op hun ijver en welgezindheid rekent.) 
Het postje van Bintaoena, alwaar een corporaal en twee man beschijden sijn, is aangehouden, hoewel den Manado's resident voor de intrecking heeft g'inclineert om dies geringe goud insaam van maar drie realen in agt maanden. Wij hebben sulx gepasseert uyt hoofde dat de ministers van gevoelen waren dat die menschen, die eerst kortelijk den christelijken godsdienst hebben aangenomen, weder mahometaans souden wierden, en bovendien, wanneer de Comp e hun quam te verlaten, de Boelangers en Gorontaalders hun souden verdrucken. 
Daar van Parigi niets goeds wordt verwacht, is dit postje opgeheven, waarbij 2 à 3 pantjalangs voor het afhalen fol. 1195 van geschut en ammunitie zullen worden gebruikt. Anders zou de koning het weleens niet kunnen vrijgeven. Hoewel het bestuur beval dat men zich moest schadeloos stellen voor de tekorten van de overleden posthouders en daarheen geen textiel meer mocht worden gestuurd, totdat dit was uitgevoerd, is er daarvan nog niets binnengekomen. Met raad en hulp heeft Mono Arfa zich goed gedragen bij de herhaalde roverijen van de Mandarezen. Men heeft zijn tevredenheid hierover geuit en ook dat de huidige resident te Menado de leverantie van rijst zo regelde, dat er op Ternate geen gebrek was. Het is goedgekeurd dat het bestuur beval alle Buginezen en Mandarezen uit de goudmijnen en van de andere zijde van Mogondo te weren. De recognitiegelden voor Maba, Weda, Patani, Batjan, Tidore en Ternate, en enige kleine geschenken zijn goedgekeurd, maar de Compagnie moet hierdoor geen schade lijden. Op 3 oktober 1764 zijn fol. 1196 vier pantjalangs van patrouillering rond Halmaheira teruggekeerd. Er was geen treffen, maar één van de leiders, Thomas Voijes, kocht te Maba honderd nootmuskaten zonder de herkomst te kunnen aangeven. Ze zouden als medicijn dienen. Bij inspectie bleken ze zeer mager en slechter dan de Bandase te zijn. Op 12 oktober 1764 zijn ze verbrand en het gedrag van het uitgezonden personeel is goedgekeurd. Om de patrouillering ongehinderd voort te zetten vertrekken de pantjalangs Snuffelaar en Swaan naar Ternate met zo mogelijk 50 militairen en 20 matrozen. Daar zijn een bark, 2 sloepen en 5 pantjalangs. Van de vermiste pantjalang Reuk is nog niets vernomen. De vernietiging van de specerijbomen op de nog niet bezochte landerijen moet weer worden begonnen. fol. 1197 In tien maanden zijn in het noorden van Halmaheira, te Dodingo, Cauw, Gomsorge en Tonigo 30. 609 diverse specerijbomen uitgeroeid. Dit is door bezoek aan eerder niet bezochte plaatsen 2430 bomen meer dan in 1759. In Sidangoli en de districten Sahu, Gamkonorah en op het eiland Morotai etc. aldaar zijn 17. 369 specerijbomen uitgeroeid, wat 22. 623 minder is dan in 1758. Het bestuur wijt dit aan de toen grondige uitroeiing en twijfelt niet aan de trouw van de uitvoerders die hun rapporten beëdigd hebben. Ze zijn gedechargeerd. Tussen 29 oktober 1764 tot 23 mei 1765 zijn er op de Obi eilanden 29. 650 bomen uitgeroeid. De gouverneur geeft toe dat de Engelsen in de zogenaamde Pits Roete specerijen kunnen verwerven. fol. 1198 Ze kunnen die krijgen van Makassaarse en Buginese vaartuigen die van Ceram naar Manilla en elders varen. Men beloofde dit te onderzoeken en er maatregelen tegen te zullen nemen. Dit moet krachtig worden uitgevoerd. De gouverneur houdt het gerucht dat er vier vreemde schepen en een tweemast bark bij de hoek van Patani zijn verschenen, voor vals. Zonder het te merken kunnen daar onmogelijk 
zoveel schepen liggen. Hij zal het in de gaten houden. De vroegere sergeant op Ternate en baas van de wapenkamer Cornelis Meijer is wegens fraude verleden jaar met onbruikbare snaphaanlopen op de Jeruzalem, waarvoor de Compagnie schadeloos is gesteld, gedeporteerd en wordt thans met scheepsdienst voor de kost naar Nederland overgebracht. Op de goud leverende kantoren fol. 1199 is de textiel gemiddeld in 1763/64 met 64 1/2 57 en 58 % winst verkocht en op het hoofdkantoor met 53 1/2 Volgens het besluit op Ternate van 10 juni 1765 heeft de vroegere resident Gerard Reijnier de Kock de waarde van tekort gekomen goederen en hun mindere opbrengst in de kas teruggestort. De verwerving van goud bedroeg dit jaar slechts 1170 1/8 reaal, maar er zal na de verscheping nog wel een partij van Gorontalo zijn gekomen. De schade van ƒ 1851 wegens het slechte allooi van deze laatste partij moet door de inzamelaars vergoed worden. Hoewel het bestuur aanvoerde dat resident Jan Wttewaal verleden jaar niet met kwade trouw slecht goud had gezonden en hij er ƒ 3432,- voor heeft vergoed, blijft hij daarvoor verantwoordelijk. Er kan nu een veel betere kwaliteit goud worden verworven fol. 1200 dan de laatste 20 jaar. Als er door ondeskundigheid slechte kwaliteit wordt verworven, dan moet niet de Compagnie, maar de inkoper de schade dragen. In de hoop dat dit helpt, zullen er om het goud van het Bolaängse zand te zuiveren zeilstenen Zeilsteen, magnetisch ijzererts, o. a. gebruikt om goud van zand te reinigen. gezonden worden. De staatrekening over 1763/64 geeft aan inkomsten uit handelswaren ƒ 53. 004, of in het geheel ƒ 70. 409 aan. De uitgaven bedroegen ƒ 160. 918, zodat het negatieve saldo ƒ 90. 509 is. Ten opzichte van 1762/63 is dit een verslechtering van fol. 1201 ƒ 4442. De inkomsten zijn aanvaardbaar en de verslechtering is veroorzaakt door de kosten van het zenden van twee pantjalangs. Men verwacht van het bestuur dat het, zoals beloofd, uiterst zuinig zal zijn. Daar ze ongewild zijn mogen drie pakken gingam pinasse en drie pakken gingam dongry die besteld waren, teruggestuurd worden. Daar de textiel twee jaar na de aanbesteding wordt geleverd, is het verzoek om vorige bestellingen te annuleren afgewezen. fol. 1202 Het beste middel is slechts gewilde soorten textiel te bestellen. Er moeten namelijk boven de laatste bestelling vier pakken fijn gebleekte salempuris worden toegezonden, die bij de laatste verkoping 56 % hadden opgeleverd, en drie pakken zwarte Coromandelse baftas, die bij openbare verkoop desnoods maar 25 % winst hoeven te geven. Ook zal er goed op gelet worden dat de debetrekeningen, die per eind augustus 1764 ƒ 48. 703 bedroegen, zoals beloofd door het bestuur, vereffend worden. Conform de bestelling zal er aan contanten ƒ 24. 000,- en 12. 000 lb buskruit worden gezonden. Koopwaren en benodigdheden zal men zover de voorraad strekt leveren. fol. 1203 De leverantie van bestelde textiel zal sober uitvallen. Men is zeer boos over de weigering van de predikanten Isacus Fedder en Ulpianus van Sinderen om Maleis te leren. Dit is opzettelijke laksheid in de bediening van het ambt. Hun wordt nogmaals bevolen die taal te leren, anders past men krachtiger middelen toe. De veiling van verpachtingen voor 1765/66 bracht rsd 4819,- op, of rsd 874,- meer dan in het laatste jaar. Voor 1764/65 bracht het zegelrecht rsd 438, of rsd 90 meer op fol. 1204 dan over 1763/64. Dit is plezierig. Omdat het voor een beter behoud van het buskruit noodzakelijk is, wordt er toestemming voor de bouw van een nieuwe kruitkelder gegeven. De veranderingen in het hoofdbestuur van Ternate zijn reeds in de generale missive van 25 oktober 1765 Ten rechte 20 oktober 1765. vermeld. Onderkoopman Reijnier de Kock is met stopzetting van gage naar Batavia opgeroepen en op verzoek van de koning van Tidore is sergeant Josepheus Stephanus tot vaandrig bevorderd. Voor mutaties onder lagere dienaren en andere zaken wordt verwezen naar de brieven, ontvangen uit en verzonden naar Ternate met bijlagen en naar de besluiten van 7 mei, 30 juli, 12 augustus, 29 oktober, 5, 19, 25 en 26 november 1765. 
Makassar fol. 1205 Over Makassar werd naar aanleiding van de vandaar ontvangen brief van 1 mei reeds in de generale missive van 20 oktober 1765 bericht. Nadien zijn brieven van 15 september, 21 oktober en 9 november ontvangen. De situatie onder de inlandse vorsten is) 
merkelijk verandert in vergelijking van den staat waarin dat gouvernement in anno passato was. Bonijs koning, die eeniger tijd aan eene herssenskwaal laboreerde, dog weder hersteld is, continueert, niettegenstaande eene door deselfs Jennang van Ballo geformeerde en door den gouverneur gedebatteerde pretentie op 29 negorijen, nog wel in de genegendheid die hij te meermalen aan de Comp e bewezen en heeft dezelve weder door het verzenden van 2 zijner baldadige kleynzoonen met een nieuwe blijk geconfirmeert. Maar de successie van den gedespicieerden troonvolger Aroe Mampoe, die wij meenden genoegzaam zeker te wezen, word met veele moeyelijkheeden gedreygt door 's konings onegte zoon Aroe Tha die, schoon hij wegens zijn ongestadig naturel in de haat van de Compagnie en de Boniërs zelfs is, egter dagelijks in magt en vermogen toeneemt en zig veel authoriteit aanmatigt. Weshalven wij de ministers hebben gelast te bewerken dat de voormelde twee kleynzoonen van den presenten koning, zijnde zoons van dezen Aroe Tha, mogen blijven in de Bovenlanden onder het opzigt van Aroe Mampoe en dat aan den laastgemelde teffens werde gegeeven een denkbeeld van de gerustheid die hem daardoor kan worden toegebragt. Soping, waarvan de Bonijse koning meede de kroon draagt, word bestierd door zijn schoonzoon als onderkoning, die den ouden vorst door wangedrag omtrent hem en de onderdanen geduurig allermeest en telkens doet overhellen tot den afstand van die kroon, of eene strafoeffening tegen gedachte onderkoning. Middelen die beyde eeven gevaarlijk zijn voor Bonij en het daar aan de pendeerende tegenwigt, alzo gedachte onderkoning reets een zodanige macht aan zig heeft getrocken dat elk daarvoor schroomt, doordien hij verzwagerd is met dien sinistren Wadjoreesen prins Datoux Pamama, die blijkens onze letteren van anno passato zijne lust tot een alliantie met de Engelschen tegen de Comp e aan die van Salangor en het hof van Bonij durfde bekend maaken, zonder de minste bewimpeling of bedugting dat hij zoude werden ontdekt. 
fol. 1207 De gouverneur wist dit vuur herhaaldelijk te doven. De hoven van Gowa en Tello ontberen belangrijke inkomsten door het verlies van het verleden jaar uitgebrande smokkelnest Lampong Lampong lijkt een verschrijving voor Kampung Jawa en het dorp Rheo op Mangarai. . Vanwege hun armoede hebben ze volgens de gouverneur geen zin zich tegen de Compagnie te verzetten, daar ze makkelijk zijn klein te krijgen. De gouverneur en secunde moeten voortaan gezamenlijk optreden. In de brief van 3 december 1765 is hun aanbevolen om deze vorsten zo klein te houden dat ze de Compagnie nooit meer kunnen benadelen. Vooral de vorst van Gowa behield zijn oude hoogmoed en het ontbreekt hem niet aan de neiging, maar wel aan macht om in opstand te komen. fol. 1208 Vooral de rijksbestuurder, die wegens zijn trotse houding en afpersing door zijn eigen volk zeer gehaat wordt, is opstandig. Hij wordt verdacht van een aanslag op de kroon, waar de lang uitgestelde kroning van de jonge koning op wijst. Daarom ging de koning van Boni zich hiermee bemoeien. In vergelijking met de overige rijkjes op Celebes is Wadjo door zijn handel zeer machtig. Het is een bedreiging voor zijn buren en stoort zich niet aan de contracten met de Compagnie. Dat zou ernstig zijn als Wadjo niet een diepe haat tegen Boni koesterde. Zoals de gouverneur in zijn brief van 1 mei 1765 meldt, voelt het zich door Makassar in de oorlog van Bontuala schandelijk bedrogen. Daarom is er geen vrees dat Wadjo met Boni of Makassar zal samenspannen. Toch is het wel nodig dat deze en Mandar de macht van de Compagnie eens voelen. fol. 1209 Wegens gebrek aan macht en om een verzoek om hulp door hun concurrenten te voorkomen, wordt daarvan afgezien. In zoverre daarvoor hulp is verzocht, die niet verstrekt kon worden, is een uitbreiding van acties tegen Sumbawa afgekeurd. In de geheime brief aan gouverneur en secunde van 3 december 1765 is uitgelegd waarom er naar een vergelijk gestreefd moet 
worden. Verder is slechts te melden dat met de gezamenlijke vorsten op de overwal, behalve met de koning van Sumbawa, de contracten vernieuwd zijn. Er is een nieuwe oorlog tussen Bima en de Makassaren op Mangarai, die voor de eerste ongunstig verloopt. Verleden jaar bedroegen de schulden van de vorsten ƒ 32. 085 en dit jaar ƒ 15. 477, dus in 1764/65 in totaal ƒ 47. 562, waarvan ƒ 2614 moet worden afgeschreven, zodat er nog ƒ 44. 948 uitstaat. fol. 1210 
Het bestuur kan nog niet opgeven in hoeverre een lading sapanhout t. w. v. ƒ 9600,- hierop in mindering kan worden gebracht. Hoewel ze niet geheel verboden kunnen worden, moet men met leningen aan bondgenoten zuinig zijn. Gehoopt wordt dat Boni zijn aandeel in het komende jaar kan verminderen door het heffen van een schatting en dat er nog een lading sapanhout van de overwal komt. Wegens onlusten in Sumbawa kon er in 1764 en 1765 niet gepatrouilleerd worden. De particuliere aanvoer van textiel door Mandarezen en Wadjorezen nam daardoor toe. De verkoop door de Compagnie was zeer sober bij inkoop t. w. v. ƒ 34. 913, waarop de winst ƒ 16. 866 bedroeg, niettegenstaande die op de Coromandelse textiel van 59 3/4 die op de Bengaalse van 51 1/2 en op de Suratse van 32 1/4 aanvaardbaar zijn. Wegens gebrek aan kopers moesten de bestelde 50 pakken hammans, fol. 1211 bethilles etc. te Batavia worden aangehouden en is toegestaan, als er geen 50 % winst op 54 pakken guinees textiel is te maken, die terug te zenden. Ook mogen 76 pakken diverse textiel ter voorkoming van verlies met 20 % winst verkocht worden en 200 dubbele armozijnen voor de inkoopsprijs, mits men zoveel mogelijk tracht te bedingen. Het beste middel tegen slechte afzet van textiel is het beletten van smokkel door de Mandarezen en Wadjorezen naar Benkulen. Daarom is in de geheime brief van 3 december 1765 precieze informatie over de vaart van eerstgenoemden gevraagd en welke route ze naar Specerij eilanden nemen. Het gevaar van deze handel met de concurrenten is aangetoond en in de gewone brief van 16 december 1765 is aanbevolen deze met handelsmiddelen tegen te gaan, vooral die op de Specerijeilanden. Die vormt de basis daarvan fol. 1212 om met de specerijen kanons, kruit, wapens etc . te verwerven, hoewel de Hoge Regering kan beletten dat die smokkelaars deze zelf afhalen. De inkomsten uit rechten en grond bedroegen dit jaar ƒ 54. 737, of ƒ 9602 meer dan het voorafgaande jaar. De inkomsten uit zegelrecht, de twintigste penning en de verkoop van granen, waarop een tiende wordt geheven, nam toe. De totale inkomsten, inclusief het opgeld op de soldijen, waren slechts ƒ 81. 447. De uitgaven bedroegen ƒ 206. 597, of ƒ 30. 963 meer dan het voorafgaande jaar. Dit is veroorzaakt door dure inkoop van benodigdheden, doordat de Huis te Manpad wegbleef en naar Batavia moest terugkeren, en door interest op gelden geleend van de gewezen gouverneur Roelof Blok en secunde Gabriël de Lopes etc. Het negatieve saldo in 1764/65 is zo ƒ 125. 150, of ƒ 22. 050 meer dan in het voorafgaande jaar. Men vertrouwt erop dat deze oorzaken eenmalig zullen zijn. fol. 1213 Maar het bestuur schreef dat het ravelijn is verzakt en de gebouwen in het fort slecht zijn. Door de overmijdelijke reparatie aan deze opstallen zullen de uitgaven wel weer toenemen. Uit Makassar werd te Batavia 3840 pikol sapanhout t. w. v. ƒ 9600,-, 250 slaven t. w. v. ƒ 18. 000,- en een partij onbruikbare geweren etc. ontvangen. Naar Banda is slechts een pantjalang met padi gezonden en 30 last rijst, die door particulieren was ingekocht en met drie vaartuigen was afgehaald. De bestelling aan contanten, koopwaar en andere benodigdheden voor 1766 is te vinden in de brief uit Makassar van 21 oktober 1765. Daarop is met de sloep Throonprins ƒ 12. 000,- aan nieuw Nederlands payement gezonden. Het overige volgt met de Hoop, terwijl op bevel van de Hoge Regering vanuit Banda nog twee vaten met duiten t. w. v. ƒ 3120,- zijn gezonden. fol. 1214 Voor huishoudelijke zaken als de voorraad rijst, de inkoop van arak en de verkoop van boter wordt verwezen naar het antwoord op de brieven die in 1765 uit Makassar zijn ontvangen, de vergaderingen daarover en naar de brief van 20 augustus 1765 aan Makassar, waarin de verkoop van alle Nederlandse levensmiddelen, in het bijzonder boter, is verboden. Personalia. 
Bandjarmasin fol. 1215 In de brieven van 8 Bedoeld lijkt 8 mei 1765. en 20 oktober 1765 werd al bericht dat de Oranjeboom twee reizen naar Bandjarmasin maakte en dat er geen vaartuig beschikbaar was om daarheen als patrouilleschip te sturen. Op 12 juni 1765 zijn met de Oranjeboom rsd 6000 aan payement en drie pakken Suratse textiel verstuurd met de levensmiddelen, benodigdheden, kosten en een in rekening gebrachte factuur t. w. v. ƒ 19. 154. Op 22 mei en 7 oktober 1765 is ontvangen 436 35/48 reaal stofgoud, 448. 778 lb zwarte ongeharpte peper, 661 lb witte peper, 1000 karaat ruwe diamanten, 50 swalpen, 10 slaven en 250 lb koper gewicht, te zamen t. w. v. ƒ 143. 421. In de vergadering van 6 juni is een antwoord op de brieven van 10 november 1764 en 31 maart 1765 opgesteld, dat op 11 juni 1765 werd verzonden. fol. 1216 Het is goedgekeurd dat, zoals was bevolen, de goederen van de afgetreden residenten, van wie het ontslag was ingetrokken, in beslag zijn genomen en dat de vergoedingen die hun waren opgelegd, zijn voldaan. Volgens de brief uit Bandjarmasin van 14 september 1765 is, zoals bevolen, de pantjalang van resident Lodewijk Wilkens de Lile verkocht. Door het intreden van de oostmoesson was deze daar blijven liggen en mocht daar tot nader order aangehouden worden. De opbrengst van 51 Spaanse realen, of ƒ 163, is De Lile voor zijn vertrek naar Nederland overhandigd. Tevens is aan hem bij besluit van 27 september 1765 een bedrag van 100 Spaanse realen gecrediteerd voor het zes weken patrouilleren van zijn pantjalang op de rede van Bandjarmasin, wegens het ontbreken van een Compagnies vaartuig, en voor het wacht houden bij twee Chinese jonken om smokkel te belemmeren. Het is afgekeurd dat de ingehouden tol van ƒ 3, 4,- per pikol peper, die in 1764 zo slecht was geleverd, aan de koning is uitbetaald. Deze had gedreigd anders geen peper meer te zullen verstrekken. fol. 1217 De vorst moet zijn onderdanen alle peper volledig rijp laten leveren. Door onrijpheid kwamen er wormpjes in voor, terwijl de laatste leverantie zonder knaagsporen is geweest. Het bestuur is bevolen om geen bezwaren over de kwaliteit aan de koning of anderen te laten blijken. Daar de eerste resident Willem Adriaan Palm aan het hof weinig heeft uitgevoerd, moet hij er bij eerste gelegenheid opnieuw bij de koning op vriendelijke wijze op aandringen dat hij smokkel in tin en specerijen belet. Die handel is verboden, wat de koning in een brief met nadruk is voorgehouden. De 8000 Spaanse realen die de vorige residenten aan de oude sultan leenden, zijn ingevorderd, maar de ƒ 3635 bij sultan Mohammed Lia moeten zo snel mogelijk geïnd worden. fol. 1218 Hoewel hij het bestuur beloofde dat wel te zullen doen, maakte hij daar in zijn brief naar Batavia geen melding van. Een onherstelbare tandjungpura voor sloop en twee schouwen mogen verkocht worden, waarvan volgens de brief van 14 september 1765, zoals bevolen, de opbrengst in de boeken is verantwoord. Op verzoek van de huidige residenten heeft de gerepatriëerde afgetreden resident Lodewijk Wilkens de Lile het extract uit de brief van Heren XVII van 29 september 1763 beantwoord. Het is als bijlage bij de brief van 20 oktober 1765 verzonden. De bestelling door het bestuur aan payement van ƒ 14. 400,- is volledig uitgevoerd en de overbodige Spaanse munten zijn in Batavia terugontvangen. De gevraagde 15. 000 lb rijst en 1000 lb buskruit zijn verzonden en er zijn, ter vervanging van vier gewone militairen van wie de diensttijd was verstreken, en drie overledenen, zeven andere gestuurd. fol. 1219 Volgens besluit van 25 november 1765 zullen er nog 50 militaire jassen en broeken worden verzonden. Opdat de jonken niet meer dan een derde van de hele opbrengst bemachtigen, is, net als verleden jaar, bevolen om de bestelling van peper zorgvuldig uit te voeren. Om te bevorderen dat de inzamelaars de bestelling van Heren XVII van 500 karaat diamanten voordelig en in goede kwaliteit uitvoeren, is op 20 augustus 1765 besloten de residenten te schrijven dat ze deze desnoods aan de inzamelaars zelf in rekening brengen. Zo worden die aangespoord om een schade, zoals resident De Lile in 1763 leed op een partij die op de publieke veiling van de kamer Amsterdam onder de inkoopsprijs werd verkocht, te vermijden. fol. 1220 Volgens de factuur die de Sloten meebracht, bedroeg de schade ƒ 287, die door de gemachtigden van De Lile te Batavia in de kas zijn gerestitueerd. Nu was er volgens de essayeur op de aangevoerde partij van 46 134/512 mark stofgoud een tekort van ƒ 768, die volgens besluit van 26 november 1765 de inzamelaars in rekening zal worden gebracht. Bij een tweede harping was er op 87. 095 lb peper 4387 lb, of 5 stof, die zal worden afgeschreven en in zee gegooid. De residenten zal gevraagd worden waar deze hoge stoffigheid aan is toe te schrijven. De brief van 14 september 1765 bericht dat de sultan beweert, dat hij de Hoge Regering over zijn schuld heeft geschreven en betaling uitstelt tot hij een antwoord heeft ontvangen. Zoals reeds gezegd is dit niet waar. Men wacht af wat er van dit voorwendsel komt.) 
Den ratoe anum heeft den 10 e junij naar inhoud van die zelfde brief een visiti bij den resident Palm afgelegt en uyt naam en door een overgegeevene brief van den jongen sulthan verzogt om een beleening van 20. 000 Spaanse realen voor den aanstaanden peperoegst, alzoo hij ratoe anum als dan generaale leverantier zoude zijn, met belofte dat den sulthan zig als borg voor die schuld zoude interponeeren. En om de peperleverantie door dat middel te faliciteeren, was men getreeden tot de beleening van 8000 Spaanse realen. Dog bij brief van den 8 e november jongstleden hebben zij tot ons leedweezen bedeelt zeer onaangenaame berigten van de peperleverantie en als een noodzakelijke middel geproponeert om twee à 3 wel bemande chialoupen te mogen erlangen, teneynde het sluyken na Soloc bij de Engelschen en na andere plaatsen met nadruk te kunnen beletten. 
In maart 1766, of zo gauw het weer mogelijk is vaartuigen naar Bandjarmasin te zenden, zullen er daarover besluiten genomen worden. fol. 1222 Aan enige huishoudelijke zaken in de brieven van 14 september en 8 november 1765 wordt voorbijgegaan. De uitgaven en inkomsten over 1764/65 en de verwerving van peper zijn reeds in de generale missive van 20 oktober 1765 vermeld. Vanwege de kinderziekte hield het hof zich beneden de loge te Kalajan op en trok het zich in juni 1765 naar Alalak terug. Daar de resident geen audientie kreeg, kon de brief van de Compagnie niet overhandigd worden. Hij is op 7 september 1765 plechtig bij de loge afgehaald. De kroonprins pangerang Rachmat, een zoon van de vorige sultan Mohammed Lia, is overleden zonder dat de gevolgen voor de Compagnie of het rijk zijn medegedeeld. Dat had wel behoren te gebeuren. 
Timor fol. 1223 Wegens persoonlijke veroordelingen en pretenties waren er in de laatste brieven uit Timor van 1 en 12 oktober 1765 veel klachten over het naar Batavia gehaalde en daar overleden opperhoofd Johan Willem Daniel Erhard ter Herbruggen. Daarover is op 19 en 20 december vergaderd en de ontevredenheid daarover is vervat in de gewone en geheime brieven naar Timor van eind december, waarop hieronder wordt teruggekomen. Van begin januari tot eind december 1765 is daarheen op 8 februari met de barken Lieftallige en Leervis verzonden: 33 pakken diverse textiel t. w. v. ƒ 18. 537, andere koopwaar t. w. v. ƒ 722, aan levensmiddelen, benodigdheden, met de onkosten en enige andere posten voor ƒ 27. 208, of in totaal voor ƒ 46. 4467. Uit Timor werd op 8 juli, 30 november en 1 december 1765 met de genoemde twee barken en het burgervaartuig Jonge Dirk ontvangen: fol. 1224 29 1/5 taël riviergoud, 8612 1/2 lb was, waaronder 312 1/2 lb als geschenk, 40 slaven, van wie twee als geschenk, 109. 500 lb groene katjang, met enige artilleriegoederen, bedorven specerijen en andere kleinigheden t. w. v. ƒ 14. 178. De billijke afhandeling van de ongewenste huishoudelijke zaken die het bestuur in zijn besluiten van 23 april, 2 en 22 mei, 18 en 20 juni, 18 en 30 juli, 1 en 26 augustus 1765 heeft vermeld, is aan het huidige opperhoofd Bartholomeus van Voorst overgedragen. Er wordt voor deze kwestie verwezen naar de gewone en geheime brieven naar Timor van 31 december 1765 en de besluiten van 29 november, 2 en 10 december 1765. Bij het eerste besluit werd Terherbrugge bij het aan land komen in de hoofdwacht van het kasteel voorlopig in militair arrest genomen en zijn zijn goederen in beslag genomen. fol. 1225 Dit gebeurde op voorstel van de gouverneur-generaal, nadat hem uit de stukken was gebleken dat Ter Herbruggen ƒ 46. 436 weigerde te voldoen en dat er klachten over zijn bestuur waren. Op 2 december is besloten het arrest en het in beslag nemen van de goederen onder een borgstelling van rsd 25. 000 op te heffen. Deze is op verzoek van Ter Herbruggens zoon, de assistent Bernard Daniël ter Herbruggen, verminderd tot rsd 15. 000, daar bleek dat dit voldoende was als zekerheid voor de mogelijk op te leggen vergoedingen. Na betaling daarvan is Ter Herbruggen op 13 december vrijgelaten en is hem toegestaan met een schildwacht voor de deur bij zijn zoon in te wonen. Zijn goederen zijn vrijgegeven, maar hij is de volgende nacht overleden, hoewel hij had verklaard dat hij zich ondanks zijn leeftijd voor alle aanklachten kon verantwoorden. fol. 1226 Dit kan nu wegens zijn overlijden niet meer onderzocht worden. Aan Weesmeesters, die de boedel administreren, is de verkoop van de sloep Phoenix overgelaten en van een op Timor gebouwd inspectie vaartuig. Het laatste is nog daar en de kosten ervan zijn niet opgegeven. Volgens deskundige in de zeevaart is het fout gebouwd en ongeschikt voor de zeevaart. Om de boedel snel af te wikkelen is het opperhoofd op Timor bevolen alle vorderingen te innen en de rekening met de stukken zo spoedig mogelijk op te sturen, zodat Weesmeesters deze ergerlijke zaak kunnen afsluiten. Hoewel de koningen van Maubara verleden jaar schreven dat ze zelf dienaren van de Compagnie met geweld aanhouden, klaagden de Portugezen van Liphao over het aanhouden door de Compagnie van van hen weggelopen slaven en dienaren. Aan die klachten is voorbijgegaan. fol. 1227 Het bestuur is opgedragen de bevelen van het vorige jaar te blijven opvolgen. Zonder dat zij het wisten waren er tijdens het bestuur van Hans Albregt van Pluskouw voor de mardijkers twee zilveren trompetten en twee keteltrommels ingekocht en naar Batavia gezonden. Ze zijn voor de inkoopsprijs van ƒ 1296,- aan de bij codicil gemachtigden van Van Pluskouw afgegeven. Enige textiel die volgens het besluit te Timor van 18 juli 1765 Ter Herbruggen had toebehoord en daarom in beslag was genomen, bleek slecht bewaard te zijn. Daarom is die vrijgegeven en kan worden bijgeschreven op zijn boedel. Het tekort op pachtgeld van rsd 3838 moet echter ten laste van die boedel blijven, tenzij de pachters bewijzen dat ze die hebben betaald. Zo niet, dan dienen zij de pachten in alle billijkheid alsnog aan de boedel te voldoen. Bovendien is goedgekeurd dat goederen die bij overdracht ontbreken, voor twee derde aan de boedel van Ter Herbruggen en voor een derde aan de naar Batavia opgeroepen secunde Hendrik de Lange in rekening worden gebracht. Als opperhoofd op Timor heeft Terherbrugge tussen 1761/62 en 1763/64 diverse soldijrekeningen ter overmaking naar Nederland overgenomen. fol. 1228 Het betreft in totaal ƒ 5145, die ten voordelen van de Compagnie moet worden ingetrokken. Daar Terherbrugge was overleden, is er niet de verdiende zwaardere straf opgelegd. De orders en plakkaten tegen zulke handel zijn ter informatie aan het bestuur toegezonden. Een gedeserteerde, maar teruggekomen Balische soldaat verklaarde aan boord te zijn geweest van een sloep van de Bandase burger Laplas, die het kantoor van de Compagnie vermeed. Er is bevolen hem met zijn schip voor het inwinnen van informatie te arresteren, als hij zich mocht vertonen. Het bestuur verzocht alle onbruikbare goederen die zonder geld naar Batavia werden gezonden en Timor in rekening werden gebracht, ter plaatse te mogen verkopen. fol. 1229 Het is afgewezen, daar het tegen de heilzame bevelen is. Het verzoek om het tekort op de vereiste opbrengst van enige textiel, die volgens een verklaring op 27 mei 1765 door de witte mieren was beschadigd, te mogen afschrijven, is afgewezen. Alle winst onder 50 % moet vergoed worden door degenen die hadden moeten voorkomen dat er bederf optrad. Dan zorgen zij er wel voor dat de Compagnie geen schade lijdt. Er was om een vierde schrijver naast de vastgestelde drie gevraagd om bij ziekte het werk op te kunnen opvangen. Dit is afgewezen, daar twee schrijvers al genoeg zou zijn, als onnodige uitweidingen werden vermeden. Daarom is bevolen de resoluties kort en duidelijk te houden. fol. 1230 Volgens voorschrift dient men ze jaarlijks naar Batavia te zenden. Volgens de geruchten zou het kanon van de op Larantuka ontplofte sloep Africaan zijn geborgen en zou de Europese jongeling aldaar zijn overleden.) 
Het wijf van den overledenen rijksbestierder van Amacone Usi Kenet, die haar man met vergift om het leeven had gebragt en in anno passato ter inwagting van nadere bewijzen zoo lange ten eylande Edam was geplaats, hebben wij thans goedgevonden aldaar te laten verblijven, omdat de beschuldigingen ten haren laste zijn geconfirmeert geworden. En van de drie gedetineerde inlanders over verbodene correspondentie hebben wij volgens besluyt van den 23 julij twee naar Ceilon gerelegeert, als zijnde de derde op Timor overleeden. 
Op grond van zijn verantwoording van 14 mei 1765, is besloten de beschuldigingen tegen schipper Treviso verder te laten rusten. Ook zijn de verantwoordingen van vaandrig Strooijmeijer en van secunde en oppermeester van Este betreffende de beschuldigingen door het overleden opperhoofd van ongehoorzaamheid, aanvaard. Het antwoord op het extract uit de missive van 29 september 1763 van Heren XVII is gevoegd bij de brief uit Timor van 1 oktober 1765. fol. 1231 Daaruit blijkt dat de inspectietocht meer uit eigen belang is geschied. Als dat zo is, dan moet ze maar afgeschaft worden, maar het voornemen van het huidige opperhoofd Bartholomeus van Voorst om voor het bijleggen van geschillen tussen inlandse regenten toch zo'n tocht te ondernemen is goedgekeurd. Tevens wordt bericht dat er op het parelbankje te Amarasi na drie jaar stilstand weer gedoken zal worden. Men heeft daarvan weinig verwachting. Als de uitslag bekend is, zullen Heren XVII ingelicht worden. Onder de inlandse zaken is met genoegen vernomen dat conform de memorie van bezuiniging de koningen en regenten de helft van de kosten van de 14 inlandse leermeesters zullen betalen. Op verzoek zal naar Maubara en Amarantoe nog een bekwame leermeester gezonden worden. fol. 1232 De tijd zal leren in hoeverre dit het christendom ten goed zal komen. Er is bevolen om twee dorpen in Maubara, die al twee jaar afvallig zijn, weer naar de Compagnie over te halen en om buiten de twisten tussen de inlandse regenten te blijven. Uit de besluiten op Timor van 17 en 19 augustus 1765 blijkt dat het dorpshoofd van Nollo, Oeymattam, op 5 en 16 augustus het dorp van de rijksbestuurder van Amakong is binnen gevallen, verscheidene inwoners heeft vermoord en 50 taël goud heeft geroofd. Overeenkomstig de grondregel van Compagnies afzijdigheid moet hij maar door de andere vorsten bestraft worden. Dat moet het bestuur voorzichtig zien te bereiken. De ervaring heeft geleerd dat vertrouwen op de geveinsde welwillendheid van de meeste Indische volkeren misplaatst is. De rijksbestuurder van Sonbay, Abana, is in zijn functie bevestigd, evenals de tenenty van Amarasi in plaats van zijn overleden broer en de zoon van de koning van Maubara als kapitein met de titel don cleto sabil dotel. fol. 1233 De laatste had daarom verzocht, aangezien de naburige Portugezen beweerden dat hij de titel van don met zijn overgang naar de Compagnie had verspeeld. Daar het nuttig is voor de Compagnie, is betaling aan de inlandse groten met goederen afgewezen en moet men bij herhaald verzoek de waarde daarvan verstrekken. Dit betreft ook verzoeken om snaphanen, buskruit en kogels in plaats van de gezonden geschenken. Dit dient men met andere goederen te compenseren. Wat betreft schepen en vaartuigen zal de Jonge Petrus Albertus in de aanstaande maand naar Timor vertrekken en bij het opsteken van de oostenwind weer terugkeren met een lading katjang. Als die niet te krijgen is, dan moet er op Java's Oostkust een lading rijst opgehaald worden. Er is uit Timor 100 kojang katjang besteld. Daar het nu het voornaamste product voor de handel is, moet de aanplant daarvan gestimuleerd worden. Er is voor 1766 geen was besteld. fol. 1234 
Er zijn voor Banda 100 mannelijke en 50 kloeke en gezonde vrouwelijke slaven besteld. Om verwerving te stimuleren krijgt het opperhoofd 5 % over de inkoop. Deze bestelling en de prijs van rsd 35 per stuk moet per affiche worden bekend gemaakt. Tot de bestelling is uitgevoerd, blijft iedere uitvoer van slaven verboden. Door de invasie van de goudgroeve te Tepas is er dit jaar maar 29 1/5 taël verworven, wat in vergelijk met de laatste drie jaar, toen er verbetering leek te komen, weinig is. Het goud was bij de sobere inkomsten een geringe maar welkome bron. Conform het besluit van 12 augustus 1765 is het bestuur aangespoord om de verwerving met zachte middelen op de oude voet te brengen. Het bestuur verwacht enige monsters van de pannenbakkerij te Ndaomane. Als deze niet deugen dan zal men het loon van de twee Chinezen daar werkzaam intrekken. Met een kwart daarvan is dat reeds gebeurd. Dit is goedgekeurd. fol. 1235 Naar men zegt wegens de armoede van de inwoners, 
is er op twee verkopingen slechts voor rsd 3742 verkocht. Het komende voor jaar wordt een betere afzet verwacht. In de veronderstelling dat de opbrengst niet meer dan 5 à 10 % onder het rendement van 50 % winst op de inkoopsprijs zal liggen, is het in vertrouwen op een eerlijke behandeling aan het bestuur overgelaten om 19 pakken textiel, die op eerdere bestellingen waren verzonden, te verkopen. Uit de staatrekening over 1764/65 blijkt dat de uitgaven ƒ 25. 866 zijn geweest en de inkomsten ƒ 31. 430, zodat het positieve saldo ƒ 5564 is geweest. Volgens het bestuur was er over 1763/64 een negatief saldo van ƒ 1327, terwijl er een positieve saldo van ƒ 1048 is geweest. Het verschil bedraagt dus ƒ 2375. fol. 1236 Zo een vergissing mag niet meer voorkomen. Per eind augustus 1765 waren er voorraden t. w. v. ƒ 220. 596,-, waaronder ƒ 58. 968 aan niet nodig geld. Daarom is bevolen van de ƒ 34. 966 aan duiten, zoveel als gemist kan worden, naar Batavia te zenden. De bestelling van 35 last rijst zal uitgevoerd worden, maar de gevraagde ammunitie en tarwe wordt niet gestuurd. De generale verpachting voor 1765/66 bracht helaas slechts rsd 7235 op, of rsd 441 minder dan het voorafgaande jaar. Onder het personeel waren geen veranderingen. Overigens wordt verwezen naar de inkomende en uitgaande brieven over Timor en naar het besluit van 19 december 1765. 
Palembang fol. 1237 In vervolg op de generale missiven van 8 mei en 20 oktober 1765 bericht men dat, in de vergadering over de van 12 september 1764 tot 2 oktober 1765 uit Palembang ontvangen gewone en particuliere brieven, het verzoek van de koning en de kroonprins, dat door de hofsgroten werd overgebracht, om boven de bestelde 16. 000 pikol tin 4530 pikol meer te mogen leveren, is ingewilligd. Dit was alle tin in de pakhuizen van de koning en er werd immers 3205 1/4 pikol meer peper dan het voorafgaande jaar geleverd. In de brief van 3 december 1765 naar Palembang is de residenten bevolen om de tevredenheid daarover kenbaar te maken en bovendien te zeggen dat men verwacht dat de belofte de verbouw van peper te zullen laten toenemen wordt nagekomen. Hoewel het bestuur in de brief van 29 maart 1765 was opgedragen te berekenen hoeveel peper er met de schepen van de koning naar Batavia zou worden gezonden, fol. 1238 had het op 6 augustus geantwoord dat dit onmogelijk was. Men is daarover niet tevreden. Het bestuur had voetstoots van de koning aangenomen dat hij dit niet kon zeggen, zonder dat het de dienaren van de koning of lager personeel had geraadpleegd. Daarom is opnieuw bevolen een zo nauwkeurig mogelijke gissing zo vroeg mogelijk toe te zenden en met het hof vertrouwde contacten te onderhouden, zodat men van alles op de hoogte blijft. Wegens de inhoud wordt slechts verwezen naar de particuliere brief van de eerste resident van 6 augustus 1765. Zijn optreden is goedgekeurd en er is geschreven dat de nakoming van de beloften van de resident zowel als die van de koning wordt verwacht. Er is mee akkoord gegaan dat de resident te Djambi fol. 1239 op verzoek uit Batavia 30. 000 lb rijst heeft ontvangen. Ook is goedgekeurd dat aan de kroonprins 100 Spaanse realen zijn betaald als losgeld voor een christenvrouw en haar zoontje die in de oorlog door onderdanen van Radja Alam waren meegenomen. Ze waren door onderdanen van de koning op Kankau vrij gekocht. Het bedrag mag het hoofdkantoor in rekening gebracht worden. Daarentegen is het bestuur in een brief van 24 mei 1765, waarbij een afschift van het besluit van 7 mei was gevoegd, ernstig verweten dat er passen voor plaatsen boven Malakka afgegeven waren. Eveneens is een verwijt gemaakt) 
over het admitteeren van een op den 4 e julij aldaar van Banjermassing gearriveerde konings vaartuyg, sonder daarover eens den vorst te onderhouden ten einde zulx in het vervolg voor te komen, bij onze jongste na derwaarts afgezondene van den 3 e dezer met uytdruckelijke last van geen passen te verleenen na plaatsen die bij het contract uytgeslooten zijn, en wegens die vaart alle mogelijke oplettendheyd en vigilantie te gebruyken. Ten welken einde wij ook bevoolen hebben om den koning uyt onzen naam te versoeken ordre te willen stellen dat de passen die gegeeven worden aan vaartuygen die tot den afhaal van thin van Banca dienen, bij hun retour weder aan de residenten ter hand gesteld werden. Hetgeen bevoorens niet in gebruyk geweest is en waardoor zij die aan andere hebben kunnen overgeven, welke hun smokkelhandel daar- mede, werwaards het hun maar quam goed te vinden, hebben kunnen plegen. 
Men twijfelt aan de bewering in de brief van 6 augustus 1765 dat er geen passen naar Siam zijn verleend, daar de resident daar op 28 december 1764 heeft bericht dat daar drie jonken met passen uit Palembang waren aangekomen. In de brief van 29 juni 1765 is de residenten daar om uitleg gevraagd. In de generale missive van 8 mei 1765 is reeds gemeld dat de bark Arend volgens het geheim besluit van 12 maart 1765 was uitgezonden om samen met twee Palembangse vaartuigen rond Bangka tegen smokkel te patrouilleren. fol. 1241 
In hun brief van 6 augustus legden de residenten uit waarom ze met de Arend alleen het patrouillevaartuig Lassum hadden meegezonden. De Arend is weer te Batavia teruggekeerd zonder enige ontmoeting van belang, maar de gezagvoerder was zo onvoorzichtig om een onbekend schip dat geen pas wilde tonen, buiten bereik van het geschut door enige van zijn mensen te laten doorzoeken, waarbij het vol met manschappen gewapend met krissen en andere wapens bleek te zijn. Deze vielen hen aan, waarna ze met van de Arend gekomen versterking moesten vluchten met een dode en twee gewonden, die later aan hun verwondingen bezweken. Er konden hiervoor geen represailles genomen worden. De gezagvoerder is bij besluit van 5 november 1765 aan de advocaat fiscaal overgedragen om zich te verantwoorden. Men is tevreden over de straf die de koning aan de anachoda heeft opgelegd, fol. 1242 Zoals reeds in de generale missive van eind december 1764 werd vermeldbovendien, kocht hij verleden jaar gestolen buskruit. Hij kreeg de zware straf van verbanning naar de bovenlanden. Hoewel alles er op gericht is de uitgaven te verminderen, heeft men zich erbij moeten neerleggen dat er tegen ƒ 1, 1 1/3 per dag, of een Spaanse reaal per drie dagen, niet alleen Chinese timmerlieden in dienst zijn genomen om noodzakelijke reparaties aan de sloepen Om en Bij en Taxisboom te verrichten, maar dat dit ook in de toekomst nodig zal zijn. Het werk moet wel nauwkeurig gecontroleerd worden en deze toestemming mag niet tot misbruik leiden. Wegens groot gebrek aan levensmiddelen verzochten de koning en de kroonprins dat ze voor de 1200 pikol tin, die met vier van hun vaartuigen naar Batavia zijn aangevoerd, rijst mochten inkopen. fol. 1243 Wegens een schrale oogst moest er al rijst van Java's Oostkust en Cheribon uitgevoerd worden, zodat die daar nergens te bemachtigen zou zijn. Daarom is er uit Compagnies voorraad 100 kojang rijst tegen rsd 50,- het last exclusief onkosten geleverd om door de vier vaartuigen met de brief van 14 november 1765 afgevoerd te worden. De residenten schreven in hun brief van 6 augustus 1765 dat de koning het bod van rsd 14 voor de meer geleverde tin in de brief van 13 juni als gebruikelijk luid aan het hele hof heeft laten voorlezen en daarop stilletjes heeft zitten mokken. In de brief van 14 november 1765 is de residenten bevolen om de kroonprins bij gelegenheid te doordringen van de welwillendheid van de Compagnie en dat de 1200 pikol, waarop bij levering een onderwicht van 27 92/125 is geweest, als een onderdeel van de voor het aanstaande jaar bestelde 16. 000 pikols tin was geaccepteerd. Wat met de Langewijk zal worden aangevoerd, zal ook daarop in mindering worden gebracht. Met dit schip wordt ook de 2000 pikols peper, of wat er meer is, die volgens de residenten in de pakhuizen van de koning liggen, verwacht. fol. 1244 
Tevergeefs was geprobeerd die in de loge te krijgen. Daar volgens het rapport van 21 mei 1765 door de vaandrig ingenieur Jean Guillaume d'Arnaut de verbetering van de loge, waarover reeds in de generale missive van eind december 1764 werd gesproken, veel duurder uitvalt dan berekend was, is een besluit daarover uitgesteld. De meesterknecht van de timmerlieden die bij besluit van 19 maart 1765 voor nader onderzoek naar Palembang was gezonden, is overleden. Er zal een ander gestuurd worden van wie een rapport wordt afgewacht. Over huishoudelijke zaken valt weinig te melden. Ter aanvulling van het garnizoen zullen er tien soldaten gezonden worden. Uit Palembang naar Batavia is aangevoerd fol. 1245 7582 1/4 pikol zwarte peper, 66 pikol witte peper en 20. 526 pikol tin, waarvan met de Langewijk slechts de 66 pikol witte peper en 2060 pikol tin kwamen. Met een kleine aanrekening was de totale 
waarde ƒ 69. 336. De rest van 18. 466 pikol tin en 7582 1/4 pikol zwarte peper kwamen met 33 vaartuigen van de koning. Die hadden op hun lading een tekort van 225 1/2 pikol tin en ruim 712 pikol peper teveel. Naar Palembang werd uit Batavia met de bark Arend en de pantjalang Verplichting vervoerd 12. 030 lb staafijzer, 2000 lb spijkers, 80 stuks gewoon guinees gebleekt en enige levensmiddelen en benodigdheden samen t. w. v. ƒ 13. 845. De waarde van de meegestuurde geschenken voor de koning was ƒ 2861, terwijl de kosten van equipagegoederen en ammunitie, en van levensmiddelen voor de nieuwe pantjalang Verpligting ƒ 4076 waren. Met een aanrekening van ƒ 5823, kwam een en ander op ƒ 26. 606, terwijl slechts ƒ 4493 werd gecrediteerd. Er is nog geen antwoord ontvangen op de vragen van Heren XVII die in de generale missive van 20 oktober 1765 zijn vermeld. 
Djambi fol. 1246 Sinds de generale missive van 20 oktober 1765 kwamen de sloepen Taxisboom en Vreedebest uit Djambi terug met brieven van de resident van 9 juni en 30 september 1765. Ze zijn daar vanwege de penibele situatie waarin de resident zich nu en dan bevond en het wegblijven van de gezanten lang vastgehouden. De brieven zijn op 25 november in de vergadering behandeld. De resident benadrukte in zijn brief van 20 september Deze datum is onduidelijk. dat hij bij zijn bezoek aan het hof de koning en zijn dignitarissen heeft proberen te overtuigen van de noodzaak van aanplant en ruime leverantie van peper. Zij beloofden dit te zullen doen. Ook spoorde hij bij zijn tocht door de bovenlanden de bevolking aan om onder bescherming van de Compagnie slechts aan haar en niet aan de hofgroten te leveren. Deze dwingen hen daartoe, terwijl de Compagnie toch meer betaalt. De bevolking zegt bovendien op bescherming door de Compagnie te vertrouwen. Tot grote ontevredenheid van de Hoge Regering bleef de peperverwerving gering. fol. 1247 De resident meent dat de bevolking onder dwang aan de koning en hofgroten levert. Zij hebben meer voordeel van smokkel dan, zoals het traktaat voorschrijft, aan de Compagnie te leveren. Men is het met de resident eens dat patrouillering tegen smokkel wenselijk zou zijn, maar vanwege de kosten en daar de bemanning en vaartuigen nuttiger te gebruiken zijn dan op de weinige peper uit Djambi te letten, is er voorlopig van afgezien. Hoewel de resident voor smokkel de doodstraf voorstelt, vindt men een lagere straf genoeg. In een brief van de koning en de pangerang nata wordt over de pantchinas gesproken die er door hen duidelijk van weerhouden worden zich bij de Compagnie te vestigen. fol. 1248 Wat betreft de peperverbouw is ernstig geantwoord) 
en daarbij de volbrenging van 't bedongene bij tractaat g'eyscht, alzoo wij niet genegen waren ons langer met een parthij woorden zonder daden te laten paayen, maar bij ontstentenisse van dien genoodzaakt zouden wesen andere middelen bij der hand te neemen. Ook hebben wij, op het versoek van den koning om den resident en verdere Europeesen te permitteeren in de negorij te woonen, gemeld dat, gelijk als aan Zijn Hoogheid bereeds was te kennen gegeeven, dat de Comp e daar nooit in zou treeden, wij ook bij onze resolutie op dat sujet genomen bleeven volharden. Dus wij niet denken dien vorst daar voor eerst weder in zijn brieven mentie van zal maken. 
Het is juist dat de resident het payement en duiten t. w. v. ƒ 1681, die niet te verhandelen bleken te zijn, heeft teruggestuurd, maar het is ergerlijk dat hij bij zijn reis naar de bovenlanden de inlanders er niet op heeft gewezen dat ze ten onrechte rsd 7 3/8 of gewilde textiel en andere handelswaar, per pikol peper vroegen. Zij beriepen zich op het tractaat van 1721. fol. 1249 Daarin staat evenwel een prijs van rsd 5, of ƒ 12,-,-, inclusief de tol, wat in de contracten van 1756 en 1763 nog is bevestigd. De resident is hier in de brief van 9 april 1764 reeds op gewezen. In de brief van de derde Waarschijnlijk 3 december 1765. is hem aanbevolen zich daaraan 
te houden. De koning zegt dat de twisten tussen de pangerans nata en ratoe over de levering van de gevraagde 6000 sirappen uit Cajoe Ongling voor de begraafplaatsen van de Javaanse vorsten, huiselijke zaken zijn die de Compagnie niet aangaan. De resident had geklaagd dat hij bij zijn vertrek van het hof niet het gebruikelijke uitgeleide van de pangeran ratoe had gekregen. Er is bevolen zich slechts daarmee te bemoeien als het voordelig voor de Compagnie zou zijn. Daar het zo in het plan is vastgesteld, is het onbegrijpelijk dat de resident in zijn brief van 9 juni 1765 meent dat het pakhuis niet in het fortje geplaatst kan worden. fol. 1250 Aangezien de resident alleen maar schreef dat dit op korte termijn niet mogelijk was, is om nadere informatie gevraagd. Intussen zijn er materialen etc. gezonden voor de voortzetting van de bouw. De uitgaven over 1762/63 van ƒ 18. 029 zijn goedgekeurd, behalve ƒ 24,-, of met 1/6 voor de ontdekker ƒ 28,-, wat in de marginale aantekeningen op die boekjes door de resident vergoed moet worden. De winst- en verliesrekening is met een debet van ƒ 1447 afgesloten, zodat het negatieve saldo voor Djambi op ƒ 19. 477 uitkomt. Nu het fortje bijna klaar is zullen de uitgaven verminderen. Volgens de brief van 9 juni 1765 is de woning van de resident en konstabel en de militaire wacht gereed. Als de koning zonder inzet van harde maatregelen tot een goede leverantie van peper is aan te zetten, kan men de uitgaven opvangen. fol. 1251 De resident is wederom verweten dat hij de negotieboekjes over 1763/64 en de bestelling van benodigdheden uit Batavia gevoegd bij de brieven niet heeft verzonden. Ook is hij niet ingegaan op de vraag in de brief van 5 november 1764 of bij terugkeer van de patrouille naar de Tungal de goederen onbeschadigd of zonder bedorven te zijn, waren teruggebracht. Een christenvrouw met haar kind was door een Arabische geestelijke, die op 27 november 1764 in Palembang was aangekomen, te Indragiri aan wal gezet en vandaar door de koning ter plaatse op een schip uit Djambi met een begeleidend briefje aan eerste resident Isaak Mens doorgestuurd om naar Palembang door te reizen. Volgens de brief uit Palembang van 19 januari 1765 had resident Ajax Fredrik van Solms hen op leugenachtige gronden aangehouden. Het losgeld van 100 Spaanse realen, of ƒ320,-, dat voor deze ongelukkigen was betaald, was Batavia in rekening gebracht. Het is Djambi opnieuw in rekening gebracht om door resident Van Solms vergoed te worden, fol. 1252 als hij geen goede redenen voor de aanhouding weet te geven. Hoewel die rekening reeds op 16 juli 1765 was ingediend, heeft hij niets ter verontschuldiging aangevoerd. Bij besluit van 5 november 1765 is Palembang het restant van het debet van pangeran ratoe mancoenagara c. s. voor onderhoudsgeld in rekening gebracht. Na aftrek van ƒ 1354, dat in september 1749 en oktober 1752 in rekening was gebracht, bedraagt dit ƒ 115, dat de koning aan de Compagnie moet vergoeden. Assistent Plan, die met vijf soldaten is gedeserteerd, zal, als hij gepakt wordt, als gevangene naar Batavia gestuurd moeten worden. In zijn brief van 9 juni 1765 klaagde de resident over de gezagvoerder op de Taxisboom Rijnke. Daarom, en wegens de tegen hem te Palembang, waar hij wegens lekkage moest binnenlopen, ingebrachte bezwaren, is hij aan de advocaat- fiscaal uitgeleverd. Resident Ajax Fredrik van Solms mocht vanwege het beëindigen van zijn dienstjaren met behoud van rang en gage naar Batavia komen om te repatriëren. De gewone klerk op de secretarie te Batavia, Simon Hommelberg, volgt hem op in de rang van boekhouder. fol. 1253 Dit wordt de gangbare rang van de resident te Djambi. Hommelberg vertrok naar Djambi op de bark Arend met een versterking van een assistent, een ondermeester, een sergeant, een korporaal en tien soldaten, alsmede twee huistimmerlieden en twee metselaars. Met de Arend zijn 3000 Spaanse realen, diverse bouwmaterialen, levensmiddelen etc. t. w. v. ƒ 12. 943 meegegeven. Met de gezanten van de koning zijn voor gebruik onderweg twee metalen bassen van één lb meegegeven. Bij aankomst moeten ze aan de resident overhandigd worden en voor ƒ 404,- in rekening worden gebracht. Samen met een aanrekening van ƒ 735 komt dit op ƒ 14. 082. Naast de reeds genoemde ƒ 1681, of ƒ 1204, aan duiten en ƒ 477,-- aan payement, wordt er voor het tekort op zijn lading aan de overleden gezagvoerder op de sloep Vreedebest ƒ 453 in rekening gebracht. 
Siam fol. 1254 In vervolg van wat over Siam in de generale missiven van 8 mei en 20 oktober 1765 werd bericht, wacht men slechts voorstellen af hoe deze vestiging met de minste schade te sluiten. Daarom wordt er ook nauwelijks ingegaan op de ontvangen brieven, maar het is een slecht voorstel om de uitgaven minder te laten lijken door de tikal van 40 stuivers tot 36 stuivers af te waarderen, of tot zoveel als ze vergeleken met het allooi en gewicht van de dukaton waard is. Zoals al lang gevreesd en op grond van de brief van resident Anthonij Abraham Werndley van 28 december 1764 is er weinig hoop dat de zeven zakken dukatons, fol. 1255 16 kati en 15 tikal zilver, waarover in de generale missiven van de laatste drie jaar werd gesproken, van Nangpaan zullen terugkomen.) 
Want die vrouw persisteerd bij de negative en 't hof schijnt het geen ernst te wezen ons in dezen justitie te doen, wanende dat de bewijzen daarvan niet voldoende waren om haar door 't canaal van den Siamzen rechter te constringeeren, soodat wij ons dit nadeel moetende getroosten. Hieromtrent niets verders hebben kunnen in 't werk stellen als den berkelang bij onzen laast afgeganen brief d' onbillijkheyd van dat gedoente nadruckelijk onder 't oog te brengen, als een der veelvuldige redenen die ons gepermoveert hebben om vandaar op te breeken. 
Hoewel de schuld van de koning, die per eind augustus 1764 ƒ 8043 bedroeg, tot 2710 1/2 lb tin is teruggebracht, is er op de in het vorige jaar gezonden geschenken vergeleken met het contrageschenk ƒ 882 verloren. Zoals in de brief van 8 mei 1765 reeds bericht, is er op textiel bij een inkoopsprijs van ƒ 8645 een winst van ƒ 6674, of 77 3/16 gemaakt. Bovendien verkocht de resident nog 23. 611 lb tin, die slechts voor ƒ 35,- de 125 lb in de boeken was opgenomen, daar ze gedeeltelijk een geschenk was geweest, fol. 1256 met een winst van ƒ 641, of 8 %. Het verzoek van de resident om ontheven te worden van vergoeding van het excessieve bedrag dat hij bij de afkondiging van de benoeming van de gouverneur generaal zou hebben uitgegeven, is afgewezen, maar hij is ontheven van de vergoeding van ƒ 500,-, die hem het vorige jaar voor te laat ingeboekte scheepsonkosten in rekening was gebracht. De onvermijdelijke geschenken in 1763 t. w. v. ƒ 919 en in 1764 t. w. v. ƒ 589 mogen worden afgeschreven. In antwoord op de opdracht aan resident Anthonij Abraham Werndley om scherp op schepen uit Palembang te letten, schreef hij dat hij slechts van drie Chinese jonken met was, bindrotan, areka en biezenmatten had gehoord, waarvan twee met gomlak, rijst, klapperolie en zout zouden terugkeren en één in Siam was verkocht. Daar ze ver van de loge hadden aangelegd, had hij hun passen niet kunnen controleren. fol. 1257 De residenten te Palembang is om uitleg gevraagd en hun is verboden passen naar Siam te verlenen. Daar resident Werndley rapporteerde dat er een tweemast vaartuig uit Cheribon was geweest, is het ook aan deze loge verboden om passen uit te geven. Dit schip verkocht suiker en aardkatjang en vertrok weer naar Malakka met rijst, gomlak, zout en klapperolie. Bij het antwoord op de missive van Heren XVII van 29 september 1763 valt slechts op te merken dat de resident nimmer van plan is geweest om voor de begrote ƒ 8400,- over te gaan tot renovatie van de loge en zeepakhuizen, zolang het onzeker is of het kantoor wordt gehandhaafd. Die kosten zijn nu dus uitgespaard. In het nabriefje van 15 februari 1765 wordt gemeld dat zo lang de dreiging van de Birmezen voortduurt, 52 pakken textiel nog in de pakhuizen van de koning in bewaring zullen blijven. Uit Siam is voor ƒ 58. 573 ontvangen en daarheen is voor ƒ 1541 gestuurd. fol. 1258 De teruggekeerde resident Werndley zond vanaf de Deunisveld, die wegens gebrek aan wind op 26 december 1765 bij Edam voor anker ging, zijn rapport van 18 november. In zijn brief van 15 februari had hij de inval en het vertrek van de Birmezen bericht.) 
Zoo was dit laatste egter gefingeert bevonden, gemerkt de Barmas zedert de landen van Mergie, Tanasserie, Combie, Piperie, Boulun, Kuij, Pitiu en Tjampon niet alleen successive hebben g' invadeert, maar ook de meeste steden en dorpen verbrand en die zig in de wapenen bevonden, op een barbaarse wijze om 't leeven gebragt. Waardoor de Siammers niet alleen hun beste provintiën, te weeten de sappanhoutbosschen, thin en loodmijnen, item Capoi vanwaar de meeste eliphantstanden komen, hebben verloren, maar door de tweedragt die er aan 't hoff tusschen het oude en nieuwe ministerie ontstaan was, zeer groot gevaar loopen om door die woeste natie ten eenemaal ten onder gebragt te worden. Dat mogelijk zijn beslag al zou hebben erlangt, indien de menigvuldige regens, die de wegen alomme onbruykbaar maakten zulx niet hadden belet. Ondertusschen hadden de Siammers, het nakende gevaar ontdeckende, omtrend de hoofdzetel van dit rijk wel een leger van 15 a 16000 man bijeengebragt, maar deesen, geen onderhoud krijgende, waaren de meeste verloopen. Daarentegen was den vijand nergens meer opbedagt dan om zijn gemaakte conquesten door versterking te verseekeren en hoe langs hoe dieper in 't rijk te dringen. Althans in 't begin van augustus hadden z' bereyds Meklong en verscheyde galeyen verovert en de meeste Legoresen gemassacreert. Vervolgens namen z' hunne mars direct op Bankok aan, daar z', geen genoegsame tegenstant vindende, het kostbare casteel aan de westkant van de rivier in de lucht lieten springen, mitsgaders in desen omtrek tot op vijf mijlen na van de logie alles verbranden, massacreerden of gevangen namen wat er maar onder hun bereyk of t' agterhaalen was. 
Bedoeld lijkt Tavoy 
Het hof weigerde toestemming om de loge te versterken. Daarop zijn tien inlandse christenen in dienst genomen en is de loge zonder toestemming af te wachten met palissaden zo goed mogelijk versterkt. Met Europeanen die van het schip waren gehaald, fol. 1260 
zou men de vijand nu enigszins kunnen weerstaan. Tegen de verwachting marcheerden de Birmezen niet direct van Bangkok stroomopwaarts. Op 7 september 1765 schreef de pakhuisopzichter dat ze het dorp Amsterdam met Compagnies pakhuizen hadden afgebrand. Van het ene sapanhoutpakhuis zijn maar negen vakken blijven staan en van de 378. 779 lb hout waren er maar 104. 920 lb over. Verder was alles tot de grond afgebrand, vernield of zoek geraakt, waaronder 4 vaten kruit, 2 weegschalen met 25 ponds gewichten en 800 verglaasde potten. De Birmezen waren weer naar hun hoofdkwartier ongeveer drie mijl bewesten Bangkok teruggekeerd, maar volgens het vervolg van het verslag door de resident kwamen ze nog dagelijks afzakken. Onder deze fatale omstandigheden ontving Anthonij Abraham Werndley het bevel de loge te sluiten, maar hij hield dat geheim om niet door het hof nog meer in zijn bewegingen beperkt te worden en nog iets van de schulden van de koning of de phra-klang te innen. Slechts de geschenken zijn aangeboden. fol. 1261 
Na herhaald aandringen bij de phra-klang en geschenken t. w. v. ƒ 349 aan diverse mandarijns slaagde Werndley er volgens zijn rapport naar wens in de schulden te innen. Daar de Siammers van plan waren de loge te bezetten, heeft hij wat was ontvangen 's nachts in een sloep met assistent Van den Berg naar Bangkok laten brengen. Daarheen hadden zich verscheidene personen in veiligheid gebracht, die op hun ernstig verzoek met Werndley naar Batavia zijn meegekomen. Het bericht in het Portugees over zijn vertrek dat Werndlij naar het hof zond, schijnt niet te zijn ontvangen. Uit particuliere bron vernam hij te Bangkok dat het hof nog in verwarring was door de steeds naderende vijand en interne verdeeldheid. Ondertussen was er in Siam uit Bombay een particulier schip aangekomen, dat buiten de gage van de schepelingen voor ropia 25. 000 was gehuurd, en een tweemaster brigantijn onder kapitein en supercarga William Powney, waarvoor ropia 15. 000 was betaald. Als geschenk voor het hof bracht het twee leeuwen en een Perzisch paard mee. fol. 1262 De lading bestond uit 300 pakken Suratse, Bengaalse en Coromandelse textiel en een brief van de gouverneur te Bombay om vrijheid van tol te krijgen. De Siammers hebben dat gezien de omstandigheden toegestaan, mits Powney met de brigantijn stroomopwaarts zou komen. Uit vrees voor de vijand ging hij echter niet verder dan Bangkok en stuurde op proef enige pakken stroomopwaarts. Althans tot het vertrek van Werndley had Powney daarmee weinig succes, doordat vanaf de koning tot de geringste aan het hof ieder, als het ware met geld in de 
hand, klaar stond om naar Cambodja te vluchten. Daar slechts de schuit van de Deunisveld beschikbaar was om het geredde sapanhout aan boord te brengen, kwam het goed uit dat kapitein Powney zijn boot daarvoor uitleende. Bovendien waren er een jonk uit Semarang en uit Cheribon aangekomen met suiker en kleinigheden. Ze zijn door de Siammers ingesloten. Overige zaken zijn van minder belang. Slechts wordt opgemerkt dat er voor ƒ 10. 853 is verkocht, of met een winst van 43 3/16 exclusief ƒ 233, of 4 3/16 winst op de ontvangen geschenken fol. 1263 en het verkochte tin. De inkomsten waren in 1764/65 ƒ 3580 meer dan het voorafgaande jaar en de uitgaven ƒ 2123 minder, zodat er een verbetering is van ƒ 5703. De generale restanten, die per eind augustus 1765 ƒ 102. 773 bedroegen, zijn door wat met de Deunisveld is aangevoerd en wat de resident in de kas heeft gestort samen t. w. v. ƒ 1651, tot ƒ 104. 424 toegenomen. Daarvan had de resident ƒ 95. 137 veilig verscheept, waaronder 479 katis, 12 taël, 1 mas Siams geld, wat bij 1 kati tegen ƒ 160,- op ƒ 76. 736 komt. Bovendien kwam er 104. 920 lb sapanhout veilig mee, 285 lb guttegom, 16. 200 lb groene katjang, 4527 lb waskaarsen, 253 diverse hamans, 170 rode salempuris, 17 murissen, 20 cassas met gouden hoofden, naast teruggebrachte geschenken, en artillerie en huishoudelijke benodigdheden. Overeenkomstig de strekking van de hierboven genoemde brief bedroeg de schade door brand bij de invasie niet meer dan ƒ 8000,-. Over die brief, die in het binnenkomende Indische briefboek wordt ingeschreven, zal bij gelegenheid vergaderd worden. 
Japan fol. 1264 In de generale missive van 31 december 1764 is reeds gesproken over het resultaat van 1763/64. In die van 8 mei 1765 zijn de maatregelen vermeld die op de waarschuwing, dat er dit jaar maar 8000 kisten staafkoper zouden binnenkomen, werden genomen. In het vervolg daarop en op de brief van 20 oktober 1765 wordt genoteerd wat in de al vroeg gehouden vergadering op 19 maart 1765 van belang is behandeld. Met de Burch is naar Japan verzonden) 64 stucken laken 72 dito lakenras 298 dito kroonras } in soort 110 dito imperialen 6 dito perpetuanen 28 packen gingan taffachelas } Chormandels 12 stucken guinees fijn gebleekt 5 packen chitsen Bengaals 6 kisten zijde stukgoederen Bengaals in zoort 19 bhalen roggevellen 10028 lb. garrioffelnagulen 2934 " moernagulen 10000 " peper swarte geharpte Bantamse 1513 kanassers zuyker poeder Javas 520 dito " " Batavias 5 dito " kandij dito 84000 lb. thin Bancas 250000 " sappanhout Siams 1552 " quiksilver 3750 " benzuin ordinaire witte 1960 " kaatjoe Sourats 2500 " cattoene gaaren Javaas dispens zoort 1150 " nainzak Siams en 1299 " eliphantstanden, 
behalven eenige kleinigheden die geen naam mogen hebben. 
Bij uitlevering van de ladingen van de Zuid-Beveland en Enkhuizen was de emballage op de poedersuiker 1/8 lb en op kandijsuiker 2 3/10 lb per kanaster lichter, maar die op de kamfer 2 lb per bali zwaarder dan in 1763. De ondergewichten bedroegen op suiker en baroskamfer 1/8 lb, op namrak 1/2 lb, op putjuk 3/8 lb, op tin en schildpadshoorn 1/4 lb meer dan het voorafgaande jaar, maar daarentegen op garioffelnagels 1/8 lb, fol. 1266 op moernagels en katju 1/8 lb en op kwikzilver 1/4 lb minder dan het voorafgaande jaar. In zijn brief van 24 oktober 1764 wijt het bestuur de toename van het ondergewicht, behalve aan de onvermijdelijke verregaande diefstal door de koelies, aan een ruimere, dan wel karige verstrekking aan de schepelingen te Batavia. Dit werd ook al gemeld in de beantwoording van het extract uit de brief van 24 september 1761 van Heren XVII. Het ondergewicht op de putjuk schrijft het bestuur toe aan de eis van de Japanse kooplieden om deze geheel vrij van stof en gruis te ontvangen. De ondergewichten zijn goedgekeurd, maar of de goederen te karig worden verstrekt laat men in het midden. De scheepsleiding heeft het maar van horen zeggen. fol. 1267 Het bestuur liet de grond voor deze bewering achterwege en gaat daarmee stilzwijgend voorbij aan de terechte opmerking van Heren XVII dat diefstal voldoende bewezen had moeten worden. Dat er diefstal voorkomt, is Heren XVII bekend en er kan niet gevraagd worden dat dit bewezen wordt, maar de kisten, dan wel andere verpakkingen, waren door de scheepsleiding in goede staat afgeleverd. Als de toename van het ondergewicht aan andere oorzaken wordt toegeschreven, had men die moeten onderzoeken. Dit alles is het bestuur in de brief van 9 juni 1765 voorgehouden. Als er al geen duidelijk bewijs voor de beschuldiging van Batavia is te geven, dan kon de Hoge Regering in de stukken zelfs geen verhulde uitleg vinden. Als het alleen aan de meer openlijke, onbeschaamde en behendige diefstal door de Japanse koelies ligt, fol. 1268 dan moeten de al langdurige en herhaalde klachten daarover maar als bewijs gelden. Er is krachtig op aangedrongen het onderzoek dat Heren XVII eisen, voortaan grondig uit te voeren en beëdigde verklaringen toe te zenden van diefstal door Japanse koelies en van verdere beweringen dat de verstrekking te Batavia karig is geweest. Aangaande de verkoop van koopwaar wordt gemeld dat de Japanners de 74 stuks perpetuanen, die in 1764 op proef zijn gezonden, te grof geweven en niet van de gewenste lengte en breedte vonden. Daarom waren ze slechts met 10 5/8 winst te verkopen geweest. Als aan de eisen van de Japanners zou worden voldaan, fol. 1269 dan vinden ze wel weer andere uitvluchten om de manufacturen onder de waarde in handen te krijgen. Om gelden voor de retourzendingen te verwerven en geen toevlucht tot grote partijen en verliesgevende goederen te hoeven nemen, is de bestelling van het bestuur uitgevoerd. Daarom is dit jaar ook 25 à 30 pikol niet bestelde benzoë van de beste gewone soort gestuurd, die hopelijk meer zal opbrengen dan het voorafgaande jaar. Hoewel er ook de slechte soort, of pee, onder zat, bracht een vorig jaar gezonden proef met 250 lb nog 30 1/2 winst op. Daar volgens het bestuur de Japanners verklaarden dat ze die kwaliteit niet meer zouden aannemen, omdat ze voor hen van geen nut was, zal die eens en vooral niet meer toegezonden worden. De algemene winsten in het voorafgaande jaar waren ƒ 148. 133, of 52 1/2 die de kosten maar voor 11 1/4 of ƒ 31. 685, hebben overschreden. fol. 1270 In de bovengenoemde brief van 9 juni 1765 is het bestuur de geringe winst niet verweten, zolang de Compagnie niet vrij is in te voeren wat ze wil, en haar wordt voorgeschreven hoeveel er mag worden meegebracht. Maar de dwingelandij van de Japanners heeft geen invloed op de kosten van de huishouding die, zoals dringend is opgedragen, zoveel mogelijk besnoeid moeten worden. Er is geen verbetering van de handel te verwachten, zolang men afhankelijk is van het gedrag van de Japanners in het algemeen en in het bijzonder van dat van de gouverneur van Nagasaki en zijn ambtenaren. fol. 1271 Zoals reeds in de generale missive van eind december 1764 werd bericht, is het zeer zorgelijk dat het bestuur in zijn brief van 24 oktober 1764 schrijft dat de bestuurders van Nagasaki in opdracht van de huidige gouverneur Issigaya Bigo no Kami hebben aangekondigd dat de Compagnie, in plaats van 11. 000 pikol staafkoper, maar 8000 pikol zal ontvangen. Ze beweerden dat de mijnen in Akita zijn uitgeput en het niet te zeggen viel, wanneer de oude leverantie weer wordt hervat, doordat er naar nieuwe 
voorraden moet worden gezocht. Om de bedoeling van de regenten beter te doorgronden waren er vragenderwijs enige voorstellen gedaan. De tolken, die met de regenten samenspannen en het bestuur voortdurend proberen te vernederen fol. 1272 om het des te afhankelijker te maken, gaven daarop te kennen) 
dat zulx niet direct aan den gouverneur konde geschieden, alsof hetzelve Zijne Agtbaarheid te na zoude zijn, 'tzij dat zij zulks hebben opgemaakt uyt de traditien wegens de zo niet door het tolkencollegie selfs berokkende, tenminsten niet sonder haar heimelijk applaudissement gedane smadelijke weigeringe van vorige Nagasakkise gouverneurs om eenige representatie der onze aan te nemen. Of dezelve nu, zoowel als in vorige tijden, slegts voorgewend hebben uyt bedugting dat d' importuniteit onzer klagten hen op reekening mogten gesteld worden, als of de onse stijfden in het concept om Zijn Edele onse beswaarnissen onder het oog te brengen, in steede van ons naar der regenten intentie een diep ontzag en stipte gehoorzaamheid zoowel aan zijn Edelheits, als aan 's keizers welbehagen en willekeurige schikkingen in te prenten. 
Het bestuur moest zich wel tot de nieuw aangestelde commissaris voor de Nederlandse en Chinese handel, Gottij Sowzaemon, richten. fol. 1273 Hoewel het bestuur zijn antwoord onduidelijk vond, is het zonneklaar dat, ten eerste, de Japanners geen hogere prijs voor de aangevoerde goederen wensen te betalen, ten tweede, de gouverneur niet wil toezeggen dat er weer 11. 000 pikols staafkoper geleverd zal worden, als de mijnen dat toestaan, ten derde, hij er geen bezwaar tegen heeft dat er het ene jaar een schip wordt gezonden om 6000 pikol en het andere twee om 10. 000 pikol op te halen. Hoewel het bestuur beweert dat het er vruchteloos alles aan heeft gedaan om duidelijkheid van de Japanners te verkrijgen, is daarvan niets terug te vinden dan het verzoek aan de gouverneur en de gesprekken met de tolken en andere Japanners met wie men dagelijks omgaat. Allen moeten zij het bestuur in de uiterste onwetendheid laten fol. 1274 over wat in het rijk, het land en aan het hof omgaat. Ze moeten vriendelijk, maar afstandelijk blijven. Wilde men hun werkelijke beweegredenen kennen, dan moest men via andere kanalen persoonlijk toegang tot de regenten zien te krijgen, maar dat weten de Japanners meesterlijk te voorkomen. Zo kan het bestuur op niets anders dan gissingen en waarschijnlijkheden bouwen. Ongetwijfeld streeft de gouverneur zijn eigen belang na en zijn de vele veranderingen en dwangmaatregelen daaraan toe te schrijven. Het bestuur meldde dat er genoeg koper in het land was, fol. 1275 maar uit welke omstandigheden dat zou blijken is niet gezegd. Naast gebrek aan voorraad kan men slechts gissen dat als verklaring kan gelden de opvatting van gouverneur generaal Gustaaf Willem van Imhoff in zijn rapport van 16 juni 1744 dat de uitputting van de mijnen maar een voorwendsel is. Hij stelt dat de gouverneur van Nagasaki en andere hoofden zichzelf zoveel koper toe-eigenen, dat er voor de mijnwerker te weinig overblijft om in het levensonderhoud te voorzien. Zo wordt de productie voor de mijnwerker een herendienst en zal hij proberen die zoveel mogelijk te verminderen. Maar dit is nu niet het geval, want dan zou de leverancier het wel nalaten te zeggen dat er genoeg koper is. Er is te weinig duidelijkheid fol. 1276 om iets positiefs te beslissen. De Hoge Regering neigt het meeste tot de opvatting van het bestuur dat de gouverneur met de beperking een verhoging van de koperprijs wil afdwingen. Men zegt dat hij er nu niets mee verdient en zijn voordeel uit de verkoop van andere goederen haalt. De Japanners weten zeer goed dat de Compagnie slechts in koper en kamfer geïnteresseerd is en dat ze al lang andere waren had ingekocht, als ze daar winst op kon maken. Het zal dus niet de opzet van de gouverneur zijn geweest om door beperking van de uitvoer van koper de Compagnie te dwingen andere producten aan te nemen. Die veronderstelling is nog aannemelijker fol. 1277 dan een tweede. De gouverneur zou door minder koper aan te bieden het aantal ingevoerde koopwaren, waarmee de 8000 pikol koper, de kamfer, wat geschenken en de onkosten van het kantoor gefinancierd worden, proberen te beperken. De prijzen van die koopwaren zouden dan stijgen, waarmee de gouverneur als monopolist dan hoge winsten zou kunnen maken. Dat zou de klacht van de grote import 
van poedersuiker bij de hoge prijzen verklaren. Voor de oorzaak van die hoge prijzen wordt naar de brieven naar Japan verwezen. Hoe het ook moge zijn, de Hoge Regering is het eens met de instemming van Gustaaf Willem van Imhoff in zijn bovengenoemde rapport met de oude opvatting dat door niet bijtijds met kracht op te treden de zaak gedeeltelijk is verprutst. De Japanners zijn daarmee bevestigd in hun opvatting fol. 1278 dat ze de Compagnie naar believen kunnen behandelen.) 
Vermits wij uyt jalousie ten opzigte van andere Europeesche natien die aldaar ten handel zouden kunnen werden geadmitteerd, Japan niet durven verlaten, of dat w' in allen gevallen niet in staat zijn hen eenig leed te doen. Waarop zij doordravende, ons zoo veel hebben ontnomen (en alverder tragten te ontneemen), als z' eenigsints kunnen om ons zoo goedkoop als maar immers doenlijk aldaar aan te houden. En dierhalven zijn w' ook eenparig van gevoelen geweest dat men, door den weg van inschikkelijkheid en rekkelijkheid al verder te blijven inslaan, de zaken ook nog verder of geheellijk en onherstelbaar door minnelijke wegen verbrodden zouden. Dewijl de voorszijde bepaling van 8 in steede van 11 duyzend picols in 't jaar standgrijpende, de Compagnie beswaarlijk de kosten zou kunnen blijven goedmaken, vooral wanneer zij nog verpligt bleef, of genoodzaakt wierd, zoo veele verlies en geringe winst gevende goederen aan te brengen, als in de laaste jaren, en zij, in die schicking eens geacquiesceert hebbende, dezelve wel haast na het voorbeeld van anno 1743 al verder tot 5 à 6000 kisten, of picols, zoude verminderen. Wanneer het hoog tijd zou wezen zig om geene reedenen langer te laten ringelooren, maar Japan werkelijk te verlaten en naar middelen om te zien om, waare het mogelijk, de voorszijde ingewortelde idées van den hoogmoedigen Japander door het bezorgen eener strijdige ondervinding te rectificeeren. 
De mogelijkheid dat alle vreemdelingen zouden moeten vertrekken, is al eens overwogen en het is nog nooit duidelijk betoogd, maar Japan kan alle vreemdelingen best missen. Immers al voor 1641, toen de Compagnie werd gedwongen Firando te verlaten, is door het hof te Jedo uit verbittering tegen de Roomse christenen, tot wie de Nederlanders ook werden gerekend, overwogen ze allemaal uit te zetten. Men zag het als een zaak, waarover beslist kon worden, nadat er een proef mee was genomen. Dit alles is door de Hoge Regering overwogen en bovendien is in aanmerking genomen dat er al dikwijls was gedreigd en maatregelen waren getroffen om te vertrekken. Het valt niet te ontkennen dat raad ordinaris van Indië Jacob van der Waeyen zaliger in zijn beschrijving van 8 december 1756 op goede gronden betoogt dat men bij de minste verandering moet vertrekken. fol. 1280 Door al te grote inschikkelijkheid zou men het weinige voordeel van de handel op Japan verliezen. Toch werd het zeer onvoorzichtig gevonden zo'n extreme stap te nemen, zolang men het niet geheel met zichzelf eens was. Desnoods en als de Japanners anders dan in 1752 niet tot een schikking bereid waren, was dat een mogelijkheid. Men besloot verdere middelen te beramen om genoegdoening voor de onverdiende maatregelen te krijgen, wat herstel van de geheel vrije handel, zoals voor 1619, moest betekenen. Het overleg zou zich er nu tot beperken de Japanners, niet alleen met woorden, maar ook door maatregelen, duidelijk te maken dat men niet van hun nukken afhankelijk wilde zijn, maar veilig wilde handel drijven. De gevolgen van het ongenoegen van de Japanners zal worden afgewacht om daarna de nodige maatregelen te nemen door de verliesgevende koopwaar, fol. 1281 of zeker die elders voor de inkoopsprijs of met enige winst is af te zetten, niet meer aan te bieden. Men zal de Japanners duidelijk moeten zeggen dat de Compagnie daartoe wel genoodzaakt is om bij behouden vaart geen schade te lijden. Dat is te verkiezen boven de mogelijkheid dat in het gevaarlijke Japanse vaarwater winst in gevaar komt. Met deze hoogmoedige en heerszuchtige lieden, die gewend zijn ontzien en geliefkoosd te worden, kan dat bedenkingen geven, maar in 1751 en 1752 is gebleken dat het de Nagasakische regenten in het geheel niet onverschillig laat of de Compagnie blijft of vertrekt, zoals ze de laatste vijfentwintig jaar wel hebben voorgewend. Dat is reeds in de brief naar Japan van 26 mei 1752 naar voren gebracht. Om die reden en 
omdat er, zoals in de generale missive van 8 mei 1765 is gerapporteerd, nog een grote voorraad Japans koper is, werd besloten dit jaar slechts de Burch van 150 voet te zenden met een lading die voldoende is om inclusief de voorraden 8000 pikol koper te betalen. Maar daarbij is niet inbegrepen de voorziene 5000 lb peper die vorig jaar is verkocht, fol. 1282 maar niet is geleverd en dus is teruggezonden, noch enige verliesgevende koopwaar buiten de kroonrassen en eerder uit Nederland bestelde manufacturen. Dit alles zal te Batavia worden aangehouden en er zal voorlopig geen bestelling van textiel voor Japan uit Bengalen of enig ander kantoor in Azië gedaan worden. Het bestuur wordt bevolen met de Burch niet meer dan 6000 pikol koper te zenden en de overige 2000 pikol aan te houden. Als de Japanners daartoe te bewegen zijn, zal er in 1766 geprobeerd worden 8000 pikol te verwerven, die dan met die 2000 pikol met twee schepen naar Batavia verscheept zullen worden. Men moet de gouverneur of, als daar bezwaar tegen wordt gemaakt, de oppercommissaris van de handel of andere Nagasakische regenten er schriftelijk op wijzen dat, hoe beleefd en onderworpen men zich tegenover de keizer had gedragen, fol. 1283 men vaak hard op de proef is gesteld en van tijd tot tijd werd verdrukt. Met verwijzing naar het geschrift van Gustaaf Willem van Imhoff moet het ongelijk en het nadeel dat werd berokkend, benadrukt worden. Men dient te betogen dat de Japanse vaart, ook zonder scheepsrampen, nadelig is nu de Nagasakische regenten de in 1752 overeengekomen leverantie van 11. 000 pikol koper verminderd hebben. Hoewel met tegenzin, heeft dit er toe geleid dat de aanvoer van koopwaar werd verminderd. Als de oude situatie wordt hersteld, dan zal ook deze maatregel ongedaan gemaakt worden, om de Japanners zo tevreden te stellen. Daar ze alle, in plaats van een lichte of papagaaigroene kleur, donker waren, weigerde het aantredende opperhoofd Jan Crans om 70 kroonrassen, 14 lakens, 13 imperialen en 8 lakenrassen, die voor Japan in voorraad waren, mee te nemen. fol. 1284 Ze zouden niet passen bij de huidige smaak van de Japanners. Dit verzoek is afgewezen, daar er in Japan al zo weinig zuinigheid wordt betracht en er elders slechts nadelige afzet voor is. Op 7 mei 1765 was al besloten de Japanners er door het bestuur op te laten wijzen dat deze soorten textiel op bestelling uit Nederland waren geleverd en het uiterst onredelijk zou zijn de Compagnie er nu mee te laten zitten. Bovendien is het bestuur bevolen om steeds duidelijk aan te geven welke kleur de stof moet hebben en om stalen in een verzegelde envelop mee te zenden. Als die zouden ontbreken dan moet de kleur op papier worden aangegeven. In alle gevallen mogen lengte en breedte en het moment van leverantie niet ontbreken. In zijn brief van 24 oktober 1764 berichtte het bestuur dat het voor Batavia bestelde koperdraad conform het monster was aanbesteed, fol. 1285 maar wegens de korte tijd niet klaar kon zijn. De Hoge Regering heeft het niet meer nodig en daar de leverancier ook van levering van koperdraad ontslagen wilde worden, is daar geen bezwaar tegen. Naast de bestelde 100 last tarwe vraagt men een proef met inkoop voor particuliere rekening en verzending naar Batavia. Bovendien worden particulier besteld steeds één pikol gerst, nisi, purpere, witte en paardenbonen, katjang, lijnzaadolie en zwavel. Deze artikelen zijn gezien hun prijs in Batavia redelijk te verkopen, of komen van pas in de huishouding. Op het verzoek van 6 december 1764 van de opperhoofden en verdere dienaren fol. 1286 
is besloten 700 pikol Japans staafkoper dat als particuliere handel naar Batavia was gezonden, tegen ƒ 72,- de pikol van 125 lb aan te nemen. Tenzij men daartoe gedwongen wordt, mag er geen Japans staafkoper meer particulier worden aangenomen. In ieder geval mag de prijs niet hoger zijn dan die voor de Compagnie geldt. Bovendien is besloten 20. 000 lb Satsumase kamfer, die particulier was opgedrongen, daar men niet meer dan de door de Compagnie bestelde 20. 000 lb wilde afnemen, tegen de Compagnies prijs te kopen. Maar men zal wel schrijven dat de aanvoer van kamfer te Batavia verboden blijft op straffe van confiscatie en dat het argument daartoe gedwongen te zijn alleen geldt, als dit onder ede bevestigd is. De verzending moet fol. 1287 altijd in goed verzorgde dubbele balies geschieden. Om de terugkerende Koreaanse ambassadeurs niet in te halen is de hofreis tot 24 april 1764 te Jedo opgehouden en duurde zo 106 dagen, of 16 meer dan in 1763. Volgens zijn brief van 24 oktober 1764 wil het bestuur de redelijke uitgaven van de tolken afschrijven, maar het 
is duidelijk dat deze met dit bedrag uitkomen, want anders zouden ze, daar ze niet bekend staan als bescheiden, wel meer hebben gevraagd. De tolken hadden zich er zeker, en terecht, niet aan gestoord dat die kosten door het lange oponthoud te Jedo, waar ze zelf niets aan konden doen, waren ontstaan. Ondanks de langere reis bedroegen de kosten van de hofreis ƒ 41 minder dan in 1763, waaruit blijkt dat men zuinig is geweest. fol. 1288 De keizer heeft goed gevonden dat, zolang de vermindering van de leverantie van staafkoper voortduurt, de hofreis om het jaar mag plaatsvinden. Weliswaar worden met deze billijke maatregel de reiskosten uitgespaard, maar ze is vooral toe te schrijven) 
aan dat de Nagasakkise gouverneur, die wesentlijk, gelijk de bediendens sustineeren, zig van zijn groot crediet ten hove schijnt bediend te hebben om ons dat gansche spel te berokkenen, met zulks te wege te brengen mogelijk bedoelt ons zoo allenskens van het hof te verwijderen en hetselve langsamerhand te gewennen ons 'er in 't geheel niet te zien, ten einde ons met te meer gemak en te minder schroom al verder naar zijn pijpen te doen danssen, vermits de geschenken voor het hof, in 't jaar wanneer 'er geen hofreyse geschied, aan den Nagasakkische gouverneur zullen moeten werden afgegeeven. Dan, dewijl dit geheel twijffelagtig en daarentegen volkomen zeeker is dat men, door van die vergunning te profiteeren, om het andere jaar meer dan 23000 guldens uytwinnen zal, het geschrift van den Nagasakkise gouverneur ook alleen van de keiserlijke geschenken, maar niet van die voor de rijksgrooten en mindere regenten in Jedo, Osakka en Miako gewag maakt, waaruyt het dubieus scheynt, of deeze laaste dan niet zullen kunnen wierden g'excuseert. 
Bovendien gebruiken de regenten van Nagasaki de hofreis om de klachten van de Compagnie aan het hof door te geven, zodat de Compagnie de pas wordt afgesneden en haar zaken worden benadeeld. De Japanners dienen ervan overtuigd te worden dat men bij een leverantie van minder dan 11 à 12. 000 pikol koper en de lage prijzen voor de ingevoerde koopwaar, graag van een beperking van de hofreis gebruik zal maken. Als de handel echter voordelig en veilig gedreven zou kunnen worden, dan zal er ook ongevraagd met genoegen een jaarlijks bezoek aan het hof worden afgelegd. fol. 1290 Is daarop enige hoop, dan mag het bestuur daarmee een proef nemen. De geschenken in Jedo en elders hadden in 1764 bij inkoop een waarde van ƒ 28. 317 en bij verkoop van ƒ 27. 583, of respectievelijk ƒ 4805 en ƒ 3977 meer dan in het voorafgaande jaar. Er was een rijksraad minder, maar de kroonprins moest in overeenstemming met zijn waardigheid een geschenk ontvangen. Deze uitgaven zijn goedgekeurd, maar, als geschenken zouden moeten worden verkocht met verlies, is het onjuist de verkoopsprijs onder de inkoopsprijs te stellen. Men wenst nadere informatie. Alle geschenken samen, inclusief die aan de regering te Nagasaki, hadden in 1764 bij inkoop een waarde van ƒ 59. 406 en bij verkoop van ƒ 63. 068, wat vergeleken met 1763 respectievelijk ƒ 8569 en ƒ 8815 meer is. Ze zijn goedgekeurd. Als de vermeerdering van de geschenken te Jedo t. o. v. 1763 daarvan afgetrokken wordt, dan is dit bij inkoop ƒ 3764 [fol. 1291a] en bij verkoop ƒ 4838. Deze vermeerdering is veroorzaakt door damasten en enige chirurgijnsinstrumenten voor de keizer, die na de hofreis zijn opgeëist en dus van buitengewone aard zijn. Daar de Compagnie dit jaar zonder schade van de hofreis mag afzien, kan het bestuur de geschenken voor de keizer aan de gouverneur van Nagasaki geven. Daar men er niet zeker van is of, zoals hierboven gezegd, de geschenken voor de hofdignitarissen achterwege kunnen blijven, moet men daaraan om groter onheil te voorkomen niet te onverzettelijk vasthouden. In de officiële brief naar Japan [fol. 1291b] zijn alle overwegingen en maatregelen betreffende de handel, de hofreis en geschenken te vinden, maar daar de omstandigheden voor de aankomst van het schip veranderd kunnen zijn en de Japanners ondoorgrondelijk blijven, zijn dit maar richtlijnen en moet men de veranderingen nauwlettend in het oog houden. fol. 1292 De Hoge Regering vertrouwt erop dat het bestuur niet roekeloos of onnodig zal optreden en steeds het belang van de Compagnie als richtsnoer gebruikt. De kosten van ƒ 960,-, of ƒ 11,- minder dan in 1763, die de tolken voor reparatie van gebouwen en 
vaartuigen in rekening hebben gebracht, zijn goedgekeurd. De visitateur-generaal constateerde dat in de negotieboeken over 1763 en 1764 de ondergewichten op suiker en sapanhout niet over de afgewogen partijen zijn berekend, maar telkens in een boekjaar en het erop volgende op de dan aanwezige voorraden, zodat de ondergewichten op voorraden die van een boekjaar naar het volgende getransporteerd waren, tweemaal zijn berekend. Op 22 maart 1765 is besloten het nadeel van ƒ 4121 met een zesde premie voor de visateur-generaal fol. 1293 te laten vergoeden door wie voor deze foute berekening verantwoordelijk zijn. Maar het opperhoofd Jan Crans en zijn voorgangers Marten Huysvoorn en Johannes Reijnouts, die in Batavia zijn, hebben aangetoond dat de ondergewichten alleen over de grote partijen waren berekend en dat de percentages daardoor minder blijken te zijn dan ze waren. In het besluit van 16 april 1765, waarbij de vergoedingen zijn geannuleerd, zijn bijzonderheden te vinden. Dit besluit is het bestuur toegezonden met de opdracht de ondergewichten jaarlijks slechts te berekenen over de verkochte, geschonken, dan wel verstrekte partijen en niet over de hele voorraad. Het aftredend opperhoofd moet die in zijn rapport opnemen en hij en de andere terugkerende dienaren moeten er de eed op afleggen dat de Compagnie niet door de ondergewichten is benadeeld. Dit is in het eedsformulier bijgeschreven. fol. 1294 Personalia. Daar de zaken in Japan niet goed gaan, zullen er maar zes schrijvers heen gestuurd worden. fol. 1295 Op 19 december 1765 arriveerde de Burch, die op 15 november van onder de Papenberg was vertrokken, te Batavia met een brief van 7 november. Ze bracht het gewone rapport mee dat, wegens het overlijden van het opperhoofd Fredrik Willem Wieneke, door pakhuismeester Kastens en negotieboekhouder Toelaar werd overhandigd. De gouverneur van Nagasaki wilde niet ingaan op het verzoek om meer staafkoper te mogen afnemen, of te vernemen wanneer er weer 11. 000 pikol per jaar zou worden geleverd. Het was hem om het even of de Compagnie bleef of vertrok. Men moest zich daar maar bij neerleggen in de hoop dat onder de nieuw te benoemen gouverneur de situatie zal verbeteren. De voornaamste tolk zinspeelde daarop en daarom zal men van de toestemming het hof om het jaar te bezoeken, geen gebruik maken. fol. 1296 De verkoop van goederen is 20 3/4 voordeliger dan het voorafgaande jaar uitgevallen. De inkomsten bedroegen ƒ 112. 771, of ƒ 35. 361 minder, en de uitgaven ƒ 109. 656, of ƒ 6791 minder dan het voorafgaande jaar, zodat het positieve saldo ƒ 3115 was. Het verschil met het voorafgaande jaar komt voort uit het zenden van maar één schip. Met de Burch werd ontvangen: 6000 kistjes, of 720. 000 lb, fijn geraffineerd staafkoper, 200 balies, of 19. 920 3/8 lb, Satsumase kamfer en enige andere goederen samen t. w. v. ƒ 233. 823. Daar het bestuur het aanstaande jaar twee schepen verwacht, bestelde het 1. 200. 000 lb poedersuiker en daarnaast 30. 000 lb kandijsuiker, maar het bestuur verzocht dat de eerste van betere kwaliteit zou zijn dan die laatst is ontvangen. Dit is veroorzaakt doordat er bij de toen gezonden 750. 025 lb 560. 490 lb poedersuiker van Java's Oostkust heeft gezeten, die weliswaar goedkoper, maar van mindere kwaliteit is dan de Bataviase. Daar er geen suiker van Java's Oostkust meer wordt aangenomen, kan dit verzoek gehonoreerd worden. 
Malakka fol. 1297 Met de Osdorp en Langewijk is op 14 en 28 februari 1765 uit Malakka ontvangen) 36 pees masthouten 551. 254¼ lb. thin in zoort 13 " eliphantstanden 1065 " geele aarde 50 " metaal gewigt 87 33/64 reaalen stofgoud 50. 000 rds. aan diverse contanten dat met d' aanreekeningen monteeren 
ƒ 311. 136, 18,-. 
Met de Osdorp en Langewijk is op 12 en 21 juni 1765 naar Malakka verzonden: 
60. 000 stuks realen van achten, 18 pakken diverse textiel, met de overige goederen, levensmiddelen, benodigdheden, in rekening te brengen bedragen en onkosten t. w. v. ƒ 264. 605. Over de ontvangen gewone en geheime brieven van 15 november 1764, 25 januari en 6 april 1765, en over de memorie van overgave van de aftredende gouverneur David Boelen voor zijn opvolger Thomas Schipper van 25 januari 1765 is op 7 en 10 mei 1765 vergaderd. fol. 1298 In de gewone en geheime brieven van 13 juni naar Malakka zijn de bevelen en besluiten vervat. Wat de vreemde naties betreft is het verbod uit 1764 om geld aan dienaren van de Engelse compagnie of andere Europeanen te lenen, pas ontvangen nadat dit reeds aan de Engelse kapiteins Jasoe Jackson van The Pitt en William Cleghorn van The Nancy was verstrekt. In de vaste overtuiging dat ze geld zouden kunnen lenen, hadden ze bij ingezetenen schulden gemaakt, zodat hun moeilijk een lening geweigerd kon worden. Op wissels getrokken op de Engelse gouverneur en raad te Madras ontving Jackson ƒ 3200 en Cleghorn ƒ 510,-. De rechtvaardiging daarvan door het bestuur is nietig en onvoldoende. Een bericht uit Coromandel fol. 1299 over betaling te Madras wordt afgewacht. De verantwoording voor deze genereuse leningen is gelaten bij degenen die ze tegen de bevelen in goedkeurden, en er is ernstig bevolen om het verbod daarop direct na te leven. In de hoop van vergoeding ontslagen te worden, bood het bestuur zijn verontschuldigingen aan voor een lening in 1764 van ƒ 4500,- aan de Fransman Guillaume des Jardins. Zolang er geen aflossing van het hoofd van de Fransen te Karikal op de kust van Coromandel is ontvangen, zal daar niet op ingegaan worden. De geheime resolutie van het bestuur van 11 september 1764 gaat uitgebreid in op de acceptatie van tin, de verlaging van de prijs en het opheffen van de post Pulau Pintu Gedong. fol. 1300 In de geheime brief naar Malakka van 13 juni 1765 zijn daarover duidelijke bevelen gegeven. De maatregelen voor de verwerving van tin zijn goedgekeurd en er is strikt bevolen niet meer tin te accepteren dan is vastgesteld. Op 28 oktober 1765 kwam de sloep Troonprins uit Bengalen terug met een brief uit Malakka van 14 september, waarin werd bericht dat Pulau Pinto Gedong op 20 augustus 1765 ordelijk was verlaten. De onderkooplieden Everhard Cramer en Lemker, die als commissarissen naar de rivier van Siak gingen, rapporteerden dat de bendahara van Petapahan liever met de Compagnie wilde handel drijven dan met de inmiddels overleden Radja Alam of zijn zoon, maar op zijn verzoek in zijn land een post te vestigen moet men niet ingaan. Er moet vriendschap blijven zowel met Petapahan, als met de radja. fol. 1301 De poging van Radja Alam om ontslagen te worden van de teruggave van de ijzeren kanonnen die hij op de rivier Kampar buit heeft gemaakt, zal pas behandeld worden als het verzoek is ontvangen. Zijn brief van 15 mei 1765 rept er niet van en hoeft niet beantwoord te worden. De radja is inmiddels overleden. Men zal over deze zaak nadenken. Met radja Hadil en de hoofden van de negen dorpen van Rembau is op 20 november 1764 een aparte overeenkomst gesloten dat ze geen schuilplaats aan dienaren van de Compagnie zullen geven en hun overgang tot de Islam niet zullen toestaan. Hoewel de inlandse vorsten hun beloften slechts kortstondig nakomen, is dit goedgekeurd daar het wellicht te pas komt. fol. 1302 De koning van Trengganu klaagde over de geruchten dat hij Malakka met 150 vaartuigen zou willen binnenvallen. Hij verzekerde dat hij de contracten zal nakomen en ter bevestiging van zijn vriendschap gezanten naar Malakka en Batavia zou zenden. Dat gebeurde evenwel nog niet.) 
Wij hebben deze contestatien, wanneer men zig daarop zoude kunnen verlaten, aangemerkt voor blijken van welgezintheid en gelast hem in dien goeden luym en bij alle gelegentheeden het intrest van de Compagnie in 't oog te houden, wanneer een huwelijk mogte werden gecontracteert tusschen de dogter van dezen koning, genaamt Radja Né, en zekeren landvlugtigen Radja Ismaël, die geduurende zijne aufugie van Siac op Trangano heeft schuylplaats gevonden en volgens secreete brief van 13 october werkelijk met dezelve het huwelijk zouden hebben voltrocken. 
Wat betreft belastingen en vergoedingen is goedgekeurd dat Intje Boediman voor het overbrengen van een brief naar Palembang rsd 140 heeft ontvangen. fol. 1303 Volgens 
besluit van 18 juni 1764 zijn daarmee de berichten over vijandelijke plannen van Trengganu naar Batavia overgebracht. Ze bleken later niet waar te zijn. Zulke hoge kosten, die later overbodig bleken te zijn, mogen slechts bij uiterste noodzakelijkheid gemaakt worden. De kosten van rsd 221 voor de missie verleden jaar naar Radja Alam van Siak zijn goedgekeurd. Er is aan winkelier en soldijboekhouder Everhard Cramer beloofd hem ƒ 410,- te vergoeden die hij op twee soldijrekeningen van de te Malakka insolvent overleden burger Coenraad Veerviel uit eigen zak had moeten betalen. Die belofte is ingelost en de Hoge Regering verzoekt Heren XVII om deze billijke schadevergoeding gunstig te willen beoordelen. Na onderzoek is kapitein-militair Jan Jansz. Visboom niet verantwoordelijk bevonden voor te Padang oneigenlijk afgeschreven wapens. fol. 1304 De werkelijk verantwoordelijke op Sumatra's Westkust, de toenmalige boekhouder, is de vergoeding opgelegd. De in 1763 gesprongen geweren mogen afgeboekt worden, maar in het vervolg moet er een beëdigde verklaring overlegd worden dat zulke geweren bij de proefneming werkelijk van de Compagnie waren en dat het om die geweren ging. Hoofdadministrateur Godfried Kretschmar was een verlies van ƒ 1925 dat bij de vendutie in 1764 was gemaakt, of dat wat onder de vastgestelde opbrengst van 15 % was gebleven op 352 Broachse baftas, ter vergoeding opgelegd. Ze waren enigszins beschadigd geweest. Hij is daarvan ontslagen, daar hij twee beëdigde verklaringen heeft overlegd dat deze textiel bij verzending naar Batavia onbeschadigd was geweest. Er zijn 200 Broachse donkerblauwe baftas, 200 dito lichtblauwe, fol. 1305 zes pakken sanen die in 1757 en 1758, en twee pakken spreien die in 1758 en 1759 uit Bengalen waren besteld, naar Malakka gezonden. Ze kunnen, zoals reeds in de generale missive van 20 oktober 1765 is uitgelegd, zo voordelig mogelijk, desnoods voor de inkoopsprijs, verkocht worden. Het bestuur is voorgehouden dat het, als ze maar tijdig besteld waren, de ronde Spaanse reaal niet tegen 68 stuivers had hoeven in te wisselen. Daar dit ter goeder trouw is geschied en om de verwerving van tin onbelemmerd te laten voortgaan, is de vergoeding van 4 stuivers per reaal herroepen en mogen de ronde Spaanse realen tegen 64 stuivers in omloop worden gebracht. Daar het tegen het belang van de Compagnie is goud tegen ƒ 437, 12 16/17 het mark fijn in te kopen, is van die handel afgezien. fol. 1306 Het bestuur verzekerde dat het niet voor minder te krijgen was. Het is goedgekeurd dat wegens gebrek aan ander geld rsd 10. 165 aan duiten en 57. 849 Suratse ropia's zijn aangehouden, maar het zou beter zijn geweest als de betaling van tin, op voorwendsel van gebrek aan Spaanse realen, enigszins was vertraagd. Nu is er met 75 ropia's betaald, wat een prijsverhoging van ƒ 3, 14,- per bahar van 375 lb betekent. Daar tin geen gewild product meer is, is dat nadelig. Er is bevolen alle ropia's die gemist kunnen worden, naar Batavia te zenden. De veiling van pacht per eind december 1764 bracht voor 1765 rsd 55. 530,- op, of rsd 2572,- meer dan in het voorafgaande jaar. Men heeft zijn tevredenheid daarover geuit, en, daar het verbod op particuliere vervoer van textiel bezuiden Malakka de opbrengst niet heeft geschaad, is opgedragen dit te handhaven. fol. 1307 Het bestuur had in zijn brief van 25 januari 1765 allerlei bezwaren tegen dit verbod opgeworpen. Volgens de staatrekening waren de inkomsten van Malakka in 1763/64 ƒ 114. 313 en de uitgaven maar ƒ 104. 310, zodat er een positief saldo van ƒ 10. 003 is geweest. In 1762/63 waren de uitgaven ƒ 131. 094 en de inkomsten maar ƒ 100. 298, zodat er een negatief saldo van ƒ 30. 796 was. Het betere resultaat van ƒ 40. 799 wordt aan de inzet van oud-gouverneur David Boelen toegeschreven. Zijn opvolger zal zeker op dezelfde wijze verder gaan. Wat schepen en vaartuigen betreft is het zeer juist dat, ondanks de bezwaren van schipper Teijde, met de Hoop twee masthouten voor Bengalen zijn meegegeven. Aan zulke ongeloofwaardige voorwendsels moet geen aandacht worden besteed, fol. 1308 en vervoer moet zonder oponthoud uitgevoerd worden. Verzending naar Batavia is evenwel voorlopig verboden. Op 25 oktober 1765 is de IJsselmonde met als bestemming Bengalen naar Malakka vertrokken en het bestuur is bevolen om in de marge van de brief van Heren XVII van 10 oktober 1764 te vermelden aan wie en voor welke prijs peper te Trengganu is verkocht. De Langewijk ging naar Malakka via Java's Oostkust om daar rijst en houtwerk te laden en moet zo spoedig mogelijk via Palembang met peper en tin terugkeren. De 
Osdorp is direct naar Malakka gestuurd. Beide schepen zijn veilig aangekomen, maar nog niet teruggekeerd. In 1764 waren te Malakka aan Compagnies kleine vaartuigen de pantjalangs Rustenburg, Buitenzorg en Parelmoer. De pantjalang Surabaya is voor rsd 90 voor sloop verkocht, zodat de op Malakka thuishorende particuliere vaartuigen uit 5 brigantijns, 5 sloepen, 2 pantjalangs fol. 1309 en een neroe, of inlands vaartuig, bestaan. Personalia. Er zijn onlangs nog twee gewone brieven en een geheime van 14 september, 12 en 13 oktober 1765 ontvangen. Volgens een extract uit het journaal van schipper van der Werve van de Osdorp is zijn schip op 4 juli 1764 in de straat van Durian aangevallen door acht inlandse roofvaartuigen, die na een beschieting met de kanonnen zijn afgedropen. Slechts het hoofdtouw van het bezaanswant is in stukken geschoten en er zaten twee grote gaten in het groot marszeil, een gat in het voor marszeil en gaten van kleine kogels in de bezaan. Helaas blijkt hieruit dat zulke rovers zelfs grote schepen van de Compagnie durven aan te vallen fol. 1310 en dat ze niet zullen aarzelen de kleinere te attaqueren.) 
Zoals tot ons leedweezen ook heeft gebleeken in en omtrent de rivier Pera, alwaar zeekere twee rovers, genaamt Panglima Paree en Bachus, met twee vaarthuygen, bemand met circa 45 koppen de pantjalling Buijtenzorg in april jongstleden hebben besprongen, vervolgens verbrand, de scheepelingen vermoort en de canons, bassen met dies daarin geladene 10. 000 stux ropijen onder elkanderen verdeelt, zonder dat daarvan nog iets heeft kunnen agterhaalt werden, hoewel de barcq 't Zeepaard ten eersten van zijne kruystogt is op ontboden en den 18 e april ter bekruyssing om de Noord gezonden met nog een particulier vaartuyg, dog bijde vrugteloos teruggekomen op den 3 e junij. 
Het vaartuig dat op 12 mei 1765 aankwam met 13 bahar tin en aan de rover Panglima Paree zou toebehoren, is bij geheim besluit van 13 mei met bemanning en lading in beslag genomen. Het zou volgens verklaringen gekomen zijn om te spioneren of de Compagnie vaartuigen klaar maakte om de roof van de pantjalang te wreken. fol. 1311 Het bestuur hoopt dat er daarvoor enige genoegdoening is te verkrijgen, maar kan niets met zekerheid beloven.) 
Voormelde rovers hadden zelfs gedreygt de Perase bezetting te willen aanraden, waarvoor men egter niet bedugt was. Dog hunne gepleegde diefstal van twee stucken canon uyt de sterkte des koonings van Pera en de opeyssching van een daar zig ophoudent prinsje, genaamt Radja Mambang, die een onegte broeder des konings van Queda zoude zijn en aan wiens verblijf dat geheele ongeluk werd g'attribueerd, is van zooveel te meerder gewigt g'oordeelt. En dierhalven volgens besluyt van den 22 e junij den ondercoopman Cramer als commissaris na het hoff van Pera gezonden, om zig te informeeren na dit Quedase prinsje en alle andere zaken daarbij vermelt die hem mogten voorkomen. En hij zoude ook reedelijk in zijne commissie zijn gereusseert, was den ouden koning van Pera niet subiet overleden twee dagen na zijn aankomst. 
De broer van de koning van Perak, de verwachte opvolger, beloofde, toen hij het overlijden bekend maakte, dat hij de verkiezing spoedig zou afkondigen en hij verzocht dat de contracten vernieuwd zouden worden. fol. 1312 Op 29 augustus 1765 is het laatste te Malakka door de Perakse gezanten geschied. Ze hebben de verkiezing van de jonge koning in een brief bekend gemaakt. Everhard Cramer zal weer naar Perak gaan om een nieuw contract te sluiten en zo mogelijk de tinprijs te verminderen. Het weinig betreurde overlijden van Radja Alam van Siak en de opvolging van zijn zeer beminde zoon Mahmud Ali werd niet officiëel aan het bestuur medegedeeld. In zijn geheime brief van 13 oktober 1765 verwacht gouverneur Thomas Schippers daarom daarvan en om andere redenen niet veel goeds. fol. 1313 De Hoge Regeringen stelt besluiten hierover uit tot het voorjaar. Bij besluit van 28 juni 1765 te Malakka zijn er uit de Engelse particuliere brigantijns The Cornish en The Neptune respectievelijk 54 en 14 kisten opium wegens smokkel in bewaring genomen. Daaronder waren 6 kisten met hele slechte kwaliteit en was er één leeg. De fiscaal besloot bij 
gerechtelijk vonnis tot confiscatie, waartegen de Engelsen heftig geprotesteerd hebben. Over deze zeer gewichtige zaak is op 8 november 1765 voorlopig besloten om de 68 kisten, nadat ze naar Batavia zijn gebracht, verzegeld door een gerechtelijke commissie in Compagnies pakhuizen te laten bewaren. Alle plakkaten, orders en contracten betreffende zo'n zaak, de gehouden procedures en de protesten van de Engelse kapiteins David Cuming en Walter Scott zullen ter lezing aan de leden worden overhandigd, waarop de Hoge Regering over deze netelige zaak aandachtig en voorzichtig besluiten zal nemen. 
Sumatra's Westkust fol. 1314 Helaas is de verwachting in de generale missiven van eind december 1764 en 8 mei 1765 dat de handel op Sumatra's Westkust verder zou opbloeien, niet uitgekomen, zoals uit de generale missive van 20 oktober 1765 al kon worden opgemaakt. De oorzaak daarvan is in die brief aangegeven en de noodzaak om dit kantoor van rijst te voorzien. Dit werd bevestigd in de brief van het bestuur van 3 september, waarin werd bedankt voor de gezonden rijst. Zo is men gewapend tegen de aanzienlijke duurte van levensmiddelen, want door de heersende kinderziekten als pokken en mazelen fol. 1315 heeft wel drie vierde van de rijstvelden braak gelegen. De handel is daardoor nog meer achteruitgegaan, maar het bestuur hoopt nog een redelijke winst te zullen maken, hoewel niet die van het voorafgaande jaar. Na deze inleiding volgt het algemene verslag sinds eind december 1764, uitgezonderd die zaken, waarover reeds in de generale missiven van mei en oktober 1765 werd gesproken. Bovendien wordt verwezen naar de resoluties van de vergaderingen van 18 en 19 april en de brief naar Sumatra's Westkust van 12 juni 1765. De Jonge Petrus Albertus en de tandjungpura Schulp, welke laatste op 21 juni 1765 uit Batavia was vertrokken, op 18 juli te Pulau Tjinkuk arriveerde en zijn goederen daar heeft gelost, fol. 1316 zijn op 21 juli veilig te Padang aangekomen. De Jonge Samuel kwam op 14 september 1765 op Pulau Tjinkuk aan en vertrok de volgende dag naar Padang. De Jonge Petrus Albertus vertrok op 4 september weer uit Padang naar Batavia. Met deze schepen werd naar Sumatra's Westkust verzonden) 
Voor Padang 
6000 ducatons silvere gekartelde nieuwe ƒ 24. 000,--,-Aan dubbelde stuyvers ƒ 24. 000,--,-of in 't geheel ƒ 48. 000,--,-201 pakken Kormandelse lijwaten ƒ 84. 915, 14, 8 12 dito Bengaalse dito ƒ 6. 625, 11,-5 dito Souratse gekattoeneerde dekens ƒ 1. 398, 7,- ƒ 92. 939, 12, 8 107 lasten Javas zout 10 kannasser suyker kandij 16 dito dito poeder } ƒ 3. 763, 14,-502 lb. thin Bankas en 705 " kattoene garen Javas dispens zoort Aan mondbehoeften, goederen tot geschenk en andere benodigtheden ƒ 25. 104,--, 8 Voor 2 percento Bataviase ongelden op ƒ 120946, 6,- ƒ 2. 418, 18, 8 Voor Poelo Tjinko Aan nieuwe dubbelde stuyvers ƒ 12. 000,--,- duyten ƒ 4. 84, 12,-ƒ 12. 484, 12,-24 pakken Kormandels lijwaten ƒ 13. 075, 15,-11 dito Bengaals dito ƒ 11. 354, 10, 8 ƒ 28. 342, 1, 8 2 kanassers zuykerpoeder 1 dito dito kandij } ƒ 168,--, 8 2 balen koffijboonen Aan provisiën en benodigtheeden ƒ 1. 823, 13,-Voor 2 percento Bataviase ongelden op ƒ 30. 333, 15,- ƒ 606, 13, 8 ƒ 43. 425,--, 8 Voor Adjerhadja Aan realen van agten nieuwe ronde ƒ 2. 400,--,- nieuwe dubbelde stuyvers ƒ 6. 000,--,-ƒ 8. 400,--,-4 pakken Kormandels lijwaten ƒ 2. 122, 10,-2 dito Souratse dito ƒ 651,-7,- ƒ 2. 773, 17,-Aan verdere benodigtheeden ƒ 1. 218, 1, 8 Voor 2 percento Bataviase ongelden op ƒ 3991, 18, 8 ƒ 79, 16, 8 ƒ 4. 071, 15,-Voor Ayer Bangus 25000 lb. ijzer ƒ 3. 312, 10,-Voor 2 percento Bataviase onkosten ƒ 66, 5,-ƒ 3. 378, 15,-Belopende dus tezamen ƒ 231. 501, 16,- (fol. 1317 Uit Sumatra's Westkust is op 6 februari 1765 de Jonge Petrus Albertus en op 18 maart de Westfriesland aangekomen. Op 4 november kwam de Jonge Petrus Albertus weer vandaar met) 
Marq fijn 831, 7, 10 1/3 ruim goud 
bij gewigt bedragende ƒ 276. 228, 3, 8 84. 455 lb. peper swarte geharpte bedragende ƒ 13. 653, 16, 8 48. 500 lb. bensuin in soort in 391 kisten bedragende ƒ 14. 053, 4,-4¼ lb. campher baros ƒ 96,--,- 22½ kannen campherolij ƒ 41, 19,- ƒ 304. 073, 3,- Fol. 1317r. Bovendien zijn er 880 stuks Bimlipatamse guinees gebleekt, 100 lb kwikzilver, waarover hieronder meer, en overtollige wapenkamergoederen etc. ontvangen. Daar het bevel over het nazien en meten van de aangevoerde textiel te letterlijk is opgevolgd, vertrok de Westfriesland pas eind februari 1765 naar Batavia. Het bestuur is bericht dat schepen daarvoor niet opgehouden moeten worden. Niet te verkopen textiel kan altijd later verzonden worden. fol. 1318 De gezagvoerders zijn daarvoor niet aansprakelijk, als de textiel maar onbeschadigd en zonder vlekken wordt aangevoerd. Het snelle vertrek van schepen moet steeds voor gaan. Men dient zich te realiseren dat het zwaarst het zwaarst moet wegen. In 1762 was er, zoals reeds in de generale missive van eind december 1764 is gemeld, met de sloep Goudvink te Baros te weinig zout aangevoerd. Door storm en onweer was dit schip op weg naar Padang zo lek geraakt dat het volk in het kabelgat zelfs niet droog bleef, en dat, ondanks voortdurend pompen, het zout nat was geworden. Hoewel de sloep te Padang was gekalfaterd, fol. 1319 was het lek niet gevonden. Bij aankomst te Baros was er weer zwaar weer. Daarom is gezagvoerder Dirk Booijse op zijn verzoek ontslagen van de voorlopig opgelegde vergoeding voor het tekort aan zout. Het is eveneens redelijk gevonden om de opzichter van de equipage Gerrit Coerte te ontslaan van een tekort op het rendement van 136 stuks textiel. Ook deze waren op de Goudvink beschadigd en brachten slechts 10 2/3 % winst op. Dit was wegens slecht weer, waarin dit schip bijna met man en muis was vergaan, niet te vermijden geweest. Het bestuur schreef in zijn brief van 15 september 1764 dat het kwikzilver in 1762 was teruggezonden, omdat het niet besteld was. Het was evenwel op verzoek van essayeur Fredrik Altena gestuurd. fol. 1320 In de brief naar Padang kon het bestuur daarvan in zoverre overtuigd worden, dat het er in zijn brief van 3 september 1765 zijn verontschuldigingen voor aanbood. Men is het er met het bestuur mee eens dat er zoveel ophef over de zoutziederij is gemaakt om te verbergen dat die slechts voor het zouten van vis dient. Dat past ook bij de opvatting dat er bij de Sumatranen meer met zachtzinnigheid en een optreden als van kooplieden te bereiken is dan met geweld. Maar er is ook wel geweld gebruikt.) 
Hoezeer den imperieusen aard en hoogmoed van sommige Europeesen daaraan nu en dan de voorkeur heeft doen geven, waarvan d' oude archiven een reeks van bewijsen uytleveren, als ook dat men zig telkens qualijk bevonden heeft met van die heilzame grondreguls af te wijken dewelke den gezaghebber Van Staveren en Raad thans in 't oog houden. Hebben wij niet kunnen nalaten daarover ons genoegen te betuygen, onder aannexking nogthans dat, gelijk de beste artzenijen in een te groote dosis gebruykt zijnde, veeltijds nadeelig zijn, men ook omtrend de soutnegotie niet tot extremiteiten moet overslaan. 
Maar men moet niet zo toegevend ten opzichte van de handel in zout zijn dat de afzet geheel stokt, hoewel het zout van Sumatra's Westkust van zo geringe kwaliteit is dat daar weinig kans op is. In zijn brief van 3 september 1765 belooft het bestuur dat het daarop zal letten. In de generale missive van 8 mei 1765 werd al terloops opgemerkt dat uit de geringe leverantie van producten te Baros scheen te blijken dat de regenten daarvoor elders afzet hebben gevonden. Om ieder vermoeden van heulen met de regenten te vermijden moet de resident daar goed op letten en als hij iets ontdekt, dat direct naar Padang rapporteren. fol. 1322 Uit de papieren blijkt daarvan niets. Daarom werd bevolen dit te onderzoeken en zware straffen uit te delen, als de resident daarmee de hand heeft gelicht, dan wel door zorgeloosheid zijn plicht om de exclusieve handel van de Compagnie te bewaken heeft verwaarloosd. Het bestuur schreef in zijn brief van 3 september 1765 dat het resident Constantijn Sibens daarover had aangesproken. Om te verijdelen dat de onrust stokende en ondernemende Engelsen ten noorden van Mukomuko doordringen, moet men de regenten van Indrapura en Airhadji in hun trouw aan de Compagnie sterken. fol. 1323 De regent van Indrapura dient men ernstig, maar vriendelijk aan te sporen de verbouw van peper met meer inzet voort te zetten. Met tevredenheid zag men dat de bevolking van Airhadji tot verbouw van peper en rijst werd aangespoord. Het onberispelijk beleid betreffende inlandse zaken wordt geprezen. Daar hun namen aan Heren XVII, noch aan de Hoge Regering bekend zijn, worden de afgezette en aangestelde regenten niet behandeld. In een te Pulau Tjinkuk gehouden vergadering beloofden de bergvolkeren en de Songipaginese kooplieden aan gezaghebber Hendrik van Staveren dat ze de Compagnie zoveel mogelijk schadeloos zouden stellen voor de schulden die hun onderdanen bij de gewezen resident Christiaan Ernst van Sijffert hadden gemaakt. Zij beloofden ook dat zij alle uitgangswegen fol. 1324 buiten de Sepuluhbandar zo zouden bezetten dat hun kooplieden alleen in de zuiderdistricten handel konden drijven. Dit is zeer wenselijk, als het maar niet bij mooie woorden blijft. De inlanders koesteren grote eerbied voor het keizerlijke huis van Menangkabwa en de vorsten die daaruit voortkwamen. Met dit middel moeten zij de Compagnie blijven gehoorzamen, hoewel vooral het hof van Suruaso sinds 1761 niet veel blijk van deze goede eigenschap heeft gegeven. Ter wille van de vrede moet maar aanvaard worden dat aan de gezanten van Soeroeassa, die weer met een brief naar Padang kwamen, bij vertrek geschenken voor hun vorst t. w. v. ƒ 376 bij inkoop en ƒ 535 bij verkoop zijn meegegeven. In zijn brief van 4 december 1764 meldde het bestuur fol. 1325 dat verscheidene personen, en verleden jaar vooral de hoofden van de Tigabelas Kota, hebben geklaagd over de tirannie door het koninkje van Terusan en om zijn afzetting hebben verzocht. Zij eisten bovendien vergoeding van de schade die hun landgenoten was berokkend. Om hen tevreden te stellen besloot het bestuur om die radja naar Padang 
te ontbieden om zich over zijn buitensporige daden, die nadelig zijn voor de handel, te verantwoorden. Nadat hij daar verschenen was, ontkende hij alles, waarop het bestuur hem in voorlopig arrest had genomen en maatregelen had getroffen voor het interim bestuur van het landschap en gehucht Terusan. Er waren tevens drie gecommitteerden uit de Padangse regenten naar Pulau Tjinkuk gezonden om zijn goederen als onderpand voor een schuld daar van 196 taël fijn goud in beslag te nemen. fol. 1326 Deze rustige wijze van optreden is goedgekeurd. Aangezien uit het rapport van de gecommitteerden bleek dat die goederen de schuld van de radja van Terusan niet dekten, besloot het bestuur hem te Padang vast te houden en zijn geschillen met de Tigabelas Kota pas af te doen, als de Compagnie geheel schadeloos was gesteld. Mocht het bestuur hem daarna in zijn macht herstellen, dan moet het wel goed opletten dat hij zich niet wreekt door de Compagnie voor een aanzienlijke som op te lichten om daarna naar het gebergte of elders uit te wijken. Uit de brief uit Padang van 5 september 1765 bleek tot genoegen dat de radja zijn schuld had voldaan en dat hij onder borgtocht van de Padangse regenten uit arrest was ontslagen. fol. 1327 Hij moest echter bij de panglima blijven totdat zijn geschillen met de Tigabelas Kota waren geregeld.) 
Tot opheldering en nadere aanwijsing van hetgeene bij onse letteren van maij 1765 nopens de behaalde winsten te deser kuste is genoteerd, hebben wij d' eere Uw Weledele Hoogachtbare te vertoonen dat te Padang in anno 1763/64 volgens overgezonden rendement is omgezet een inkoopsbedragen van ƒ 205. 559, 13, 8 met een voordeel van ƒ 87. 133, 9,-, of 42 1/3 ten hondert, het goud tegens de tegenwoordige bepaalde prijs van ƒ 331, 10,- 't marq fijn gereekent, of teegens 378 't marq ƒ 125. 804, 6,-, makende 61 1/5 percento, aangezien anno 1763/64 aldaar eene quantiteyt van 5574 thailen en 2 93/128 mark goud ingesamelt is. 'Tgeen zeer ten goede verscheeld met het vorige boekjaar, in hetwelke naar d' eerste bereekening op een inkoop van ƒ 110. 734, 5, 8 niet meer gewonnen is dan ƒ 43. 532, of 39 1/4 ten hondert, en na de twede, of oude, ƒ 62. 708, 13, 8, zijnde 56 2/3 percento. Waaruyt dan blijkt dat op de tegenwoordige wijse gereekent ƒ 43. 600, 7,- en op de voorige ƒ 63. 095, 12, 8 meer winst behaald is, en de percentos 3 1/2 of 4 3/5 hoger beliepen. T' Aijerbangies is den handel mede van een goede aanschouw geweest, dewijl aan lijwaten, sout en ijzer een inkoopsbedragen van ƒ 54. 117, 17, 8 omgezet is met een advans van ƒ 20. 811, 4,-, of 53 1/5 percentos, het goud gereekent zijnde a ƒ 378 't marq fijn, gelijk in anno 1762/63, wanneer op een inkoopsbedragen van ƒ 35. 769, 8,- gewonnen is ƒ 18. 292, 16,-, of 51 1/8 ten hondert. Gelijk ook den insaam van 's lands voortbrengsels grooter was geweest als in 't voorgaande boekjaar, als bestaan hebbende in 1278 241/384 thailen goud, buyten 300 kisten bensuin zogenoemde ordinaire witte. En te Poelo Tjinko was de negotie in anno 1763/64 in de wel geslaagt, zijnde een inkoopsmontant van ƒ 60. 743, 11,- van de hand gezet met een advance van ƒ 26. 789, 11, 8, of 44 1/4 percento naar de bereekening van 't goud a ƒ 378 't marq fijn, gelijk anno 1762/63, wanneer op een inkoop van ƒ 30. 092, 1, 8 geprofiteerd is ƒ 13. 940, 3, 8, of 46 1/3 ten hondert. Gelijk ook den insaam die van dat boekjaar verre te boven ging, als hebbende 31. 000 lb. peper en thailen 1476, 8 9/10 maas goud bedragen. Waarentegen den handel te Baros zooverre is tegen geloopen dat aldaar in anno 1763/64 maar aan ijzer, sout en lijwaten omgezet is een inkoopsbedragen van ƒ 6243, 2, 8 met een voordeel van ƒ 6261, 14, of 100 1/4 percento. Daar integendeel het voorgaande boekjaar op een inkoop van ƒ 12. 141, 11, 8 geprofiteerd is ƒ 11. 690, 2, of 93 3/4 ten hondert, zodat minder is opgelegt ƒ 5428, 8. Terwijl den insaam der producten aldaar ook zoo groot niet dan in anno 1762/63 geweest is, als alleen bestaan hebbende in 15. 125 lb. bensuin ordinaire witte en 37 1/2 kannen campherolij. En t' Adjerhadja was de negotie mede af in plaats van toegenomen, zijnde met allen niet meer gedemanueerd dan een inkoopsbedragen van ƒ 10. 132, 12, 8 met een advance van ƒ 6277, 11, 8, of 61 9/10 percento, het goud bereekent zijnde tegens ƒ 378 't marq. Gelijk anno 1762/63 wanneer op ƒ 14. 036, 6 inkoops was gewonnen ƒ 9182, 18, 8, ofte 65 3/7 ten hondert, maar ook slegts 267 13/16 thailen goud en 5732 lb. peper ingesameld. 
Bedoeld lijkt mede. 
In de brief naar Sumatra's Westkust zijn de nodige aansporingen betreffende de handel gedaan, maar er is kritiek op geleverd dat de resident te Airhadji Jan Boudewijns in ruil voor textiel benzoë heeft verworven die te Batavia van de minste soort, of carabal, bleek te zijn. Weliswaar hadden commandeur en raad bij de stichting van dit kantoor de opdracht gegeven fol. 1330 de Engelsen in de handel zoveel mogelijk concurrentie aan te doen, maar dat betekent niet dat er een niet besteld product dat altijd vanuit Baros wordt geleverd, moet worden ingekocht zonder eerst met het bestuur in Padang te overleggen. De Hoge Regering heeft in aanmerking genomen dat Boudewijns wellicht wat te ijverig is geweest, dat hij aanvoert dat de textiel wegens slechte kwaliteit moeilijk te verkopen was en dat het bestuur had besloten om deze benzoë aan te nemen, mits tegen rsd 15 de kist van 125 lb inclusief de onkosten. Bovendien konden uit Baros geen 400 kisten geleverd worden en stond Boudewijns in voor de kwaliteit. Er is besloten dat er te Airhadji slechts benzoë mag worden ingekocht, nadat het bestuur te Padang dit heeft goedgekeurd. Het wordt afgekeurd dat de gezaghebber en raad op een onderkantoor fol. 1331 tegen de bevelen een hele partij naar Batavia zendt zonder dat op het hoofdkantoor is vastgesteld in hoeverre deze dat waard is. In dit geval was er benzoë gekocht zonder dat er een bestelling was, zonder dat het bestuur daarvoor toestemming had gegeven, terwijl Boudewijns een algemeen bevel met de Engelsen te concurreren zeer naar eigen inzicht had uitgelegd en het bestuur de prijs had vastgesteld zonder zelfs een monster te hebben genomen. Voor de kwaliteit van een product moet inderdaad de inkoper garant staan, maar dat gaat slechts zover op, als deze geacht kan worden schade redelijker wijs te voorkomen. Het bestuur heeft Boudewijns zonder meer geloofd, hoewel de slechte kwaliteit van de benzoë hem niet onbekend kon zijn. fol. 1332 Daarom is hem rsd 15 de pikol in rekening gebracht en is het ongenoegen over deze zaak aan het bestuur te Padang overgebracht. Het besluit over de ondeugdelijke benzoë, die niet zonder schade zou zijn te verkopen, is reeds in de generale missive van 20 oktober 1765 aangehaald. Op verzoek van het bestuur te Padang van 3 september 1765 en op de verzekering dat de vordering veilig was, is de partij aan de gemachtigden van Boudewijns afgegeven. Bovendien is bevolen uitsluitend te Baros benzoë te verwerven, waarvandaan 200 pikol bariga, of witte, geen peeuw, of derde soort, en zoveel cabessa, of extra witte soort, als mogelijk wordt verwacht. Het bestuur berichtte eind oktober 1763 fol. 1333 dat de mond van de Tapus op herhaald aandringen van de resident slechts met een Buginees korporaal en vier gewone militairen was bezet, om de radja van Baros zijn vrees voor de Athejers te ontnemen en om uitvoer vandaar te beletten. Een besluit hierover is uitgesteld totdat daarmee meer ervaring is opgedaan. Er is daarvan nog niet veel gemerkt, daar pas in de brief van 3 september 1765 werd gemeld dat resident Constantijn Sibens naar het nut van deze post was gevraagd. Gezien de slechte kwaliteit van sommige soorten textiel in de Westfriesland heeft het bestuur een prijscourant van het gemiddeld beste rendement opgesteld. Voor de Coromandelse textiel kwam men uit op 41 1/10 voor de Bengaalse op 19 1/5 en voor de Suratse op 20 %. fol. 1334 De Hoge Regering heeft zich er bij neergelegd dat ze met dit rendement zijn verkocht, daar de textiel, die al beschadigd en gevlekt was, bij langere opslag in de pakhuizen, of bij zending naar Batavia nog meer in waarde zou dalen. Men ging ervan uit dat de dienaren conform hun eed en plicht het belang van de Compagnie gediend hadden, maar misschien werd er van de slechte kwaliteit wat teveel ophef gemaakt. De residenten schreven in hun brief van 18 maart 1765 over 22 pakken Bimlipatamse guinees gebleekt, die uit Pulau Tjinkuk waren teruggezonden, dat gecommitteerden hadden vastgesteld dat ze dun geweven, vol vlekken en gaten zaten, en niet voldeden aan de opgegeven maten. Ze waren daarom onverkoopbaar. Om dat te bewijzen en dat de gebreken niet recent waren, fol. 1335 noch aan boord waren ontstaan, hebben de residenten afzonderlijk vier stukken gezonden. Deze werden door neutrale gecommitteerden gecontroleerd, die constateerden dat dit Bimlipatamse guinees gebleekt van 
mindere kwaliteit, of zogenaamd uitschot, was, waarvan de prijs naar gelang de kwaliteit en de lengte en breedte wordt vastgesteld. De maten waren inderdaad wat verschillend, maar de kwaliteit was als gewoonlijk bij deze textiel. Bijzonderheden zijn in het antwoord aan Sumatra's Westkust te vinden. Ondanks de slechte markt was het rendement bij verkoop nog 32 1/2 De residenten en de gecommitteerden zijn over de terugzending ernstig onderhouden en gewaarschuwd dat ze bij herhaling gestraft zullen worden. De bestelling door het bestuur van koopwaar en benodigdheden voor 1764/65 is zo nauwkeurig mogelijk uitgevoerd. fol. 1336 Dit betreft ook de onderhorige kantoren voor zover de noodzaak was aangetoond, maar met de voorzorg dat de voorschriften voor de voorraden stipt nageleefd kunnen worden. Het is ook goedgekeurd dat, wegens de slechte staat van de pakhuizen te Airhadji, 38 pakken textiel naar Padang zijn gezonden om daar voor rekening van de resident, die ze besteld heeft, bewaard te worden. Maar dat moet niet te lang duren, zodat de resident er niet verantwoordelijk voor wordt, als ze door plichtsverzuim, niet doordat ze onverkoopbaar zijn, te lang blijven liggen. Dat valt onder hen die het toezicht ter plaatse uitoefenen. Volgens de brief van het bestuur van 3 september 1765 is hun bevolen schade aan deze textiel direct te rapporteren. Om onnodige voorraden te voorkomen en de gezamenlijke dienaren in de gaten te houden, fol. 1337 is bevolen iedere voorraad aan goud, hoe klein ook, op het hoofdkantoor en onderhorigheden naar Batavia te zenden, waarbij iedere schade door nalatigheid voor rekening van het bestuur te Padang blijft. Buiten de tijd van verscheping naar Batavia moeten voorraden op de onderhorige kantoren boven 20 mark direct naar Padang worden gestuurd. De twee kistjes witte gezuiverde peper die verleden jaar van de panglima, of hoofdregent, ten geschenke werden ontvangen, waren van zulke kwaliteit dat is bevolen daar wel 10. 000 pond per jaar van te kopen en naar Batavia te zenden, als die voor maximaal ƒ 24,- het pikol van 125 lb inclusief de onkosten te verkrijgen was. Het bestuur berichtte in zijn laatste brief dat de leveranciers vanwege hun luiheid daartoe niet wilden overgaan. fol. 1338 Op sterk aandringen beloofden ze wel na te gaan hoeveel er jaarlijks te leveren zou zijn. Daar 123 stukken metalen ijzeren geschut in vergelijk met het aantal manschappen teveel is, werd het bestuur bevolen conform de berekening in de memorie van bezuiniging 75 stukken aan kanonnen en draaibassen die het beste te gebruiken zijn, aan te houden en de overige 48 naar Batavia te zenden. Op de onderhorige kantoren mogen er slechts zoveel als beslist noodzakelijk blijven. Vier overbodige metalen mortieren moeten eveneens teruggestuurd worden, alsmede onbruikbaar en niet te repareren schietgerij op het hoofdkantoor, te Airhadji, Baros en elders, zonder dat dit aan Batavia in rekening wordt gebracht.) 
Op de vertooning der bediendens bij hunne missive van den 15 e october 1764 dat hun commandement was ten laste gebragt ƒ 547, 6,-, spruytende uyt een verschil op mark 24, 21, 1 5/7 ruim fijn goud dat, op fondament der Padangse resolutie van den 20 e september bevorens, tegens ongewilde muntspecie a ƒ 400 't mark fijn g'accepteerd, dog abusive bij de factuur met een andere partij gemesleerd aangereekend was, hebben w' hen gepermitteerd hetselve als nu, vermits dat goud reets voor lang op Kormandel vermunt was en hetselve oversulx niet konde werden ten laste gebragt, dat tog voor de Compagnie op een zoude uytkomen, op winst en verlies af te schrijven, mits dat het inschikken deser inwisseling, als alleen geschied om de redenen bij voorsijde hunne resolutie bijgebragt, voor het vervolg niet in consequentie zouden getrocken werden. 
Een verzoek van de resident te Airhadji Joseph Chailje om ontheven te worden van vergoeding van naar Batavia met de sloep Draak in 1763 teruggestuurde en daar verkochte beschadigde textiel en armozijnen, is behandeld, waarbij werd overwogen dat een facteur niet meer goederen van zijn principaal dient te bestellen, dan hij veilig in de pakhuizen, die ook nog slecht en vol ongedierte zijn, kan opslaan. fol. 1340 Chailje heeft zich daar niet aan gehouden en kan daarom niet zonder meer van vergoeding ontheven worden. De besluiten van 28 februari en 10 april 1764 zijn in zoverre veranderd dat hij slechts moet vergoeden datgene wat de Coromandelse waren minder dan 25 % winst hebben opgeleverd 
en de Bengaalse minder dan 20 % winst. Een nader verzoek van Chailje om van iedere vergoeding ontslagen te worden, omdat die textiel door zijn voorganger Christiaan Ernst van Sijffert besteld was, zal het aanstaande voorjaar behandeld worden. De ontheffing door het bestuur te Padang bij besluit van 15 november 1762 van de gewezen resident te Natal van Mosschel van ƒ 500,- aan teveel opgelegde vergoeding, fol. 1341 is goedgekeurd, daar hij zeer armoedig zou zijn en de argumenten van het bestuur daarvoor juist waren. Maar er is wel bevolen om bij het opleggen van een boete of vergoeding in de secretariële of de negotiepapieren steeds te vermelden of het soldijgeld, dan wel courant of kasgeld betreft. Als het bestuur van Mosschel in plaats van tot ƒ 1500,- courant, of ƒ 2000,- soldijgeld, tot ƒ 1125,- kas, of ƒ 1500,- soldijgeld, had willen veroordelen, dan had het dit expliciet moeten vermelden. Nu was zonder nadere specificatie gesproken van een boete van ƒ 1500,-. In de brief van 27 februari 1765 heeft het bestuur aangetoond dat de vergoeding van ƒ 365, zoals genoemd in de brief van 28 augustus 1764 naar Padang, te laat aan het opperhoofd te Pulau Tjinkuk Jan Fredrik Lansius in rekening was gebracht, doordat de bevindingen op de negotieboeken over 1759/60 te laat waren ontvangen. fol. 1342 Ze kwamen pas in 1763 met de Kronenburg te Padang aan en werden kort daarop met de bark Draak teruggestuurd. Lansius was toen al gerepatriëerd, zonder vermogen in Azië achter te laten, waarop verhaal gezocht kon worden. Daarom is de hem opgelegde vergoeding afgeschreven. Daarentegen is bij besluit van 15 mei 1765 aan degene die de boeken over 1754/55 heeft bijgehouden, een vergoeding opgelegd van ƒ 512 wegens onterecht afgeschreven wapenkamergoederen. Het bestuur berichtte in zijn brief van 15 september 1764 dat het begonnen was met de vernieuwing van de omwalling en het bouwen van een goed huis te Priaman, omdat dit de landbouw aldaar en vooral de handel bevorderde door de beveiliging van de wegen tussen Passaman en Padang. Het bestuur vertrouwde dat de Hoge Regering de begrote kosten van rsd 1075,-, of ƒ 2580,-, zou goedkeuren. fol. 1343 Dit is het geval, daar het overeenkwam met eerdere berichten over de noodzaak van een post aldaar. Voor die som kan een hechte en sterke vestiging gebouwd worden en de uitgaven voor Priaman en Tiku in 1762/63 bedroegen maar ƒ 73. Hoewel niet wordt ontkend dat, zoals het bestuur in zijn brief van 27 december 1764 heeft geschreven, verbetering van de gebouwen te Airhadji, zo al niet voor de handel dan toch om het binnendringen van concurrenten tegen te gaan, noodzakelijk is, wil men toch eerst een nauwkeurige opgave van de kosten. Het betreft een nieuw pakhuis voor opslag van 25. 000 lb peper en 25, of ten hoogste 30 pakken Bedoeld lijkt pakken textiel. een nieuwe wacht, vertrekjes op palen voor de Europese militairen met een residentswoning er boven en afzonderlijke hutten voor de inlanders, waarvan behoorlijke tekeningen op schaal nodig zijn. fol. 1344 
Daarop is een plan voor een kleine pagger, of palissade, met de noodzakelijke woningen etc. ontvangen, die ruw begroot op niet minder dan rsd 2438, of ƒ 5851, zouden uitkomen. Deze stukken zullen in de vergadering behandeld worden. Betreffende de negotieboeken is bij circulaire aan alle kantoren in Azië bevolen dat de gouverneurs, directeuren, commandeurs of mindere hoofden, samen met de hoofd of eerste administrateur, de beginvoorraden in de kopieboeken voor Batavia, zowel als in de minuten, vergelijken met de voorraden in het voorafgaande jaar. De genoemde administrateurs moeten deze boeken zelf tekenen en controleren, of het laatste door een ander laten uitvoeren, maar voor zijn rekening en verantwoording. De huidige slechte omstandigheden maken zulke ongewone voorzorgen noodzakelijk. fol. 1345 Dit heeft de fraude in de negotieboeken van Malabar en eerder in die van Bengalen duidelijk aangetoond. Op Sumatra's Westkust is de verkoop van producten de enige bron van inkomsten. De uitgaven zijn daarmee, zoals uit het slot van de negotieboeken van alle kantoren blijkt, niet steeds evenredig. Want te Baros waren de uitgaven ƒ 160 hoger dan de inkomsten en vergeleken met 1762/63 was er een verslechtering van ƒ 6418. Te Airhadji was er in dat jaar een positief saldo van ƒ 1508, maar in 1763/64 
was er een tekort van ƒ 668. Te Airbangis waren in 1763/64 de inkomsten op basis van de huidige waarde van het goud ƒ 15. 291 en de uitgaven ƒ 5140, zodat er een positief saldo van ƒ 10. 151 was. Berekent men het goud op de vroegere waarde dan was dit zelfs ƒ 8162 meer, daar in 1762/63 de uitgaven ƒ 6163 hoger waren dan de inkomsten. Er was toen niet alleen minder verkoop, fol. 1346 maar er waren buitengewone uitgaven voor de bouw van het kantoor. Het betere resultaat in 1763/64 te Pulau Tjinkuk was ƒ 9222 en te Padang ƒ 32886 door ƒ 14. 913 minder uitgaven en ƒ 17. 973 meer inkomsten. In het gehele commandement waren de inkomsten ƒ 99. 504 en de uitgaven ƒ 88. 504, zodat het positieve saldo ƒ 11. 000 is geweest, waarbij het goud op ruim ƒ 331, 11,- het mark fijn is berekend. Wordt het op de prijs in 1762/63 van ƒ 378,- berekend, wat dus ƒ 46, 9,- meer is, of in totaal ƒ 55. 004, dan zou het positieve saldo ƒ 66. 004 zijn geweest. Eigenlijk moet men bij de vergelijking de prijs van het goud niet jaarlijks wijzigen en uitgaan van het laatste bedrag. Daar in 1762/63 de uitgaven ƒ 27. 575 hoger waren dan de inkomsten is er in 1763/64 een verbetering van het resultaat van ƒ 93. 579. fol. 1347 Bovendien is er, om de uitgaven nauwkeurig vast te stellen, toestemming gegeven om in het voorlopige reglement, opgesteld door gezaghebber Hendrik van Staveren, het aantal dienaren te veranderen. Dit leidt tot een bezuiniging van ruim ƒ 17. 300. Als zich niets uitzonderlijks voordoet, komen de uitgaven dan niet op de vastgestelde ƒ 75. 000 uit, maar ƒ 2300 lager. Bijzonderheden zijn te vinden in de brief naar Padang van 12 juni 1765. Wat betreft de vreemde natiën is duidelijk aangegeven dat men er ontevreden over is, dat Engelse schepen verdacht vaak en lang te Padang voor anker gaan. Er is bevolen dit moeilijker te maken, wat het bestuur in zijn brief van 3 september 1765 beloofde zo veel mogelijk te zullen doen. Maar het was van mening dat het te gevaarlijk zou zijn om deze Engelsen een preciese tijd voor vertrek op te leggen. Daar zit wat in, aangezien zij zich alles tegenover de Compagnie permitteren, maar daarentegen niets, wat hen wordt aangedaan, willen accepteren. fol. 1348 Maar zolang er op Sumatra's Westkust nog Chinezen zijn, kan de particuliere vaart en handel daar niet veilig stil gelegd worden. Daarom) 
hebben wij de bediendens gerecommandeert alle die 'er nog waren, geene uytgezondert, aan te kundigen dat zij voor het eindigen van het westerjaargetijde herwaarts zouden moeten terugkeeren, op straffe van bij het tegendeel, in de ketting geklonken, zodanig herwaards gezonden en hunne vaarthuygen verbeurd verklaard te zullen werden. Welke ordre de bediendens, uytwijsens hunne brief van den 3 e september passato, betuygen alleen van de vremde Chineesen, die zig nog maar ten getalle van vier aldaar bevinden, begrepen te hebben, maar niet van d' andere die meest getrouwt en zedert eenige jaren aldaar gestabileerd sijn, als sig alleen met den landbouw en ambagten geneerende. 
Wat de huishoudelijke zaken betreft heeft het bestuur enige voorlopige nieuwigheden in een instructie voor de administrateurs vastgelegd. Hoewel het goed bedoeld is, was dit niet noodzakelijk en daarom is bevolen alles op de oude voet te herstellen. Het bestuur berichtte in zijn brief van 15 september 1764 fol. 1349 dat het het plakkaat tegen de clandestiene handel in opium en de bekendmaking van het verbod op de invoer van ongestempelde textiel overeenkomstig de plaatselijke omstandigheden had gepubliceerd. Het aanbrengen van zulke plaatselijke veranderingen in plakkaten is een delicate zaak met alle kans op misbruik. Voordat een besluit wordt genomen, is om een kopie van het plakkaat en de bekendmaking gevraagd. Het bleek dat het alleen een waarschuwing betreffende het stempelen betrof. Het lijkt dat die niet met de bekendmaking strijdig is, maar ze zal ermee vergeleken worden. Zonder dat het als precedent geldt is goedgekeurd dat aan de inlandse kooplieden op verzoek in ruil voor goud à rsd 19 de reaal fijn rsd 5000 aan zilver payement is geleverd. De argumenten daarvoor zijn evenwel wat gezocht. Voor nadere bijzonderheden verwijst men naar de resoluties van de vergaderingen en de genoemde brieven in het uitgaande Bataviase briefboek. 
Bengalen In 1765 is met de Kattendijke, Scholtenburg, Bleiswijk, Schagen en IJsselmonde naar Bengalen gezonden) Aan contanten 41. 848 marcq trois aan bhaarzilver tot ƒ 1. 312. 981,--,-790 37/128 bij gewigt " ƒ 11. 344, 10,-3. 568 stux keysersdaalders ƒ 10. 704,--,-7. 513 " goude ropias persiaanse ƒ 150. 260,--,-36. 006½ silvere " " ƒ 50. 409,-2,-86. 660 nadries ƒ 75. 827, 10,-8 31/91286 marcq marcq realen ƒ 239,-8,- ƒ 1. 611. 765, 10,-Aan koopmanschappen 12. 980 lb. garrioffel nagulen tot ƒ 2. 596,--,-5. 640 " notenmuschaten ƒ 2. 256,--,-1. 078 " foelij ƒ 646, 16,-300. 000 koper Japans in staven ƒ 105. 012,-2,-20. 000 thin Bancas ƒ 6. 500,--,-200. 000 looth Hollands ƒ 27. 300,--,-ƒ 144. 310, 18,-Tot onderlage voor Nederland 400. 000 lb. swarte geharpte Bantamse peper tot ƒ 55. 271, 14,-en aan provisien voor de thuysreyse ƒ 18. 309, 14,-ƒ 73. 581,-8,-Tot ballast 5 backen rivier of ballaststeenen ƒ 756,--,-Uyt de administratien alhier Diverse equipagie en arthillerijgoederen houtwerken, ijzer, spijkers en verdere benodigtheeden tot ƒ 60. 905,-1, 8 En in aanreekening nevens 2 percentos Batavische ongelden " ƒ 21. 102, 15, 8 Tezamen bedragende een somme van ƒ 1. 912. 421, 13,-Waarbij geaddeert sijnde 4 thon aan baarzilver, na de Nederlandsche waarde, uytmakende in Indiasch geld ƒ 500. 000,--,- 
welke met het schip Welgelegen van Amsterdam direct derwaards gesonden souden worden, volgens het vermelde bij de brief van Uw Weledele Hoogachtbare van den 25 october 1764, ofschoon bij eene ontfangene copia factuur van het gemelde schip maar 3952 marcq trois, bedragende na de Indiasche evaluatieƒ 123. 976, 17, 8, vermeld worden gevonden, welke wij egter onderstellen sedert tot het eerstgemelde montant gesuppleert te sullen zijn. Alsmede 40. 699½ silvere Persiaansche ropias, die de ministers van Ceylon volgens het aan ons gegeven berigt bij brief van den 8 e juli dezes jaars na Bengale souden oversenden en welke, tegen 28 stuyvers het stuk gerekent, 
uytmaken ƒ 56. 959,-6,-Mitsgaders de contanten, door de ministers op assignatien en wissel geaccepteert, bedragende volgens hunne brieven van den 28 e februarij en 9 e maart 1765 de assignatien op Nederland ƒ 155. 780, 12,-en wissels op Batavia ƒ 128. 154, 16,- ƒ 283. 945,-8,-So blijkt dat Bengale in 't jaar 1765 ontfangen heeft ruym 27½ thonnen schats of ƒ 2. 753. 326,-7,- Fol. 1350r-1351r. Aan het eind van 1764 is met de Lekkerlust en in 1765 met de 's-Gravenzande uit Bengalen te Batavia aangevoerd) 509 kisten amphioen tot ƒ 463. 032, 12,-7 packen sijde stoffen " ƒ 17. 285,-2,-124 packen lijwaten in soort " ƒ 127. 720, 17, 8 230 rollen zeyldoek " ƒ 3. 913,--,-151. 653 lb. salpeeter " ƒ 27. 139, 11, 8 25. 600 pees goenijs " ƒ 10. 070,--,-3. 000 lb. zeylgaren " ƒ 1. 383,--,-Eenige kleynigheden etc. " ƒ 23. 844, 15,-en in aanrekening " ƒ 113. 339,-6,-bedragende ƒ 787. 728,-4, 8 en vandaar met de scheepen Schoonzigt en de Hoop na Ceylon gesonden 1. 642. 500 lb. rijst tot ƒ 75. 705, 13,-99. 000 lb. cadjang " ƒ 5. 273, 17,-137. 951 lb. salpeter " ƒ 15. 726,-8, 8 20. 000 pees goenijs " ƒ 5. 060,--,-Eenig canon, ammunitie etc " ƒ 41. 087,-4, 8 monteerende ƒ 142. 853,-3,- Fol. 1351v. (fol. 1352 Volgens de lijsten in de brieven van 7 november 1764 en 10 januari 1765 uit Bengalen aan Heren XVII is er met de retourschepen Oranjezaal voor de kamer Amsterdam, Huis te Boede voor de kamer Zeeland, de Vrouwe Cornelia Hillegonda voor de kamer Rotterdam en de Stralen voor de kamers Hoorn en Enkhuizen t. w. v. ƒ 3. 348. 068 naar Nederland verzonden. In 1763/64 is te Hooghly, Kasimbazar en Patna voor Nederland en Azië voor ƒ 2. 620. 912 ingekocht. De opsomming daarvan staat in de brief van 11 april 1764 uit Bengalen naar Batavia. Daarin worden ook de voorraden per eind augustus 1764 gespecificeerd. Ze bedroegen volgens de boeken te Hooghly ƒ 6. 128. 508, te Kasimbazar ƒ 384. 725 en te Patna ƒ 440. 116, of samen ƒ 6. 953. 349. Aan contanten waren er toen te Hooghly ƒ 401. 404, te Kasimbazar ƒ 3612, in de munt te Karimabad ƒ 27. 794 en te Patna ƒ 117. 187, of samen ƒ 549. 997. (fol. 1353) Per 15 maart 1765 waren de contanten te Hooghly ƒ 627. 000, te Kasimbazar per eind februari ƒ 160. 002, te Patna per 9 maart ƒ 23. 043, of samen ƒ 810. 045. Uit Bengalen zijn gewone, aparte en geheime brieven van 25 augustus 1764, 10 januari, 28 februari en 9 maart 1765 ontvangen. De gewone brieven zijn slechts gedeeltelijk in de vergaderingen van 27 en 28 juni en 1 juli 1765 behandeld, omdat diverse papieren en hoofdzakelijk de negotieboeken met bijlagen en de nieuwe textielcontracten ontbraken. Door de lange reis van de sloep Troonprins zijn die pas na het vertrek van de eerste vloot ontvangen. Aan de zaken die reeds in de generale missiven van 8 mei en 20 oktober 1765 zijn behandeld, wordt voorbijgegaan. fol. 1354 Wat betreft schepen en vaartuigen is men tevreden dat twee volledig geladen retourschepen in november 1764 en nog eens twee in januari 1765 uit Bengalen zijn vertrokken. Hopelijk komen ze veilig in Nederland aan en brengen de goederen goede prijzen op. Dat zou de voortdurend slechte resultaten in Bengalen kunnen verbeteren. In de brief van 28 februari 1765 berichtte het bestuur dat bij de tweede vloot voor de ladingen van de Vrouwe Cornelia Hillegonda en Stralen wat de textiel betreft de voorkeur aan die uit Dhaka is gegeven, hoewel daardoor en door de verzonden zijde de lading van het eerste schip ƒ 14. 000,- en van het tweede ƒ 8000,- boven de acht ton is uitgekomen. fol. 1355 Maar er is op aangedrongen om het voor de tweede vloot wegens het jaargetij zoveel mogelijk bij acht ton te laten. Met het bestuur had de Hoge Regering liever gezien dat met de Oranjezaal voor de kamer Amsterdam de daartoe bestemde 140 pakken textiel waren meegezonden, zodat de lading net als het Zeeuwse schip Huis te Boede op negen ton was uitgekomen. Nu zijn deze pakken teruggezonden en kwam de de lading niet uit op ƒ 919. 837,-, zoals men op 7 november 1764 aan de kamer van Amsterdam heeft geschreven, maar op ƒ 810. 373. Hoewel de ervaring heeft geleerd dat de ruimen van de schepen van de kamer Zeeland, en ook die van de kamer Enkhuizen, inderdaad groter zijn dan die van de schepen van de kamer Amsterdam, is een verschil van 140 pakken textiel toch wat groot. Bovendien zegt het bestuur dat de Huis te Boede nog best wat meer lading had kunnen meenemen. fol. 1356 De gecommitteerden voor de afvaart van deze schepen hebben gecontroleerd of deze nalatigheid aan slechte stuwage was te wijten, maar het bestuur heeft hen wel verweten dat het achterlaten van deze textiel niet aan het bestuur van Kaap de Goede Hoop is gemeld. Dat zou dan onderzoek naar de ware reden hebben kunnen doen. In het vervolg moet het bestuur deze gecommitteerden het achterlaten van textiel wel laten rapporteren. Volgens de brief van het bestuur van 28 februari 1765 waren de equipagemeester Lucas Jurriaansz. Zuijdland c. s. van mening dat de vier retourschepen niet voldoende onderzwaarte hadden. Op grond van een rapport van het hoofd van de zeemacht Nicolaas Houtingh is op 11 juni 1765 besloten om te blijven bij de besluiten van 11 augustus 1761 en 6 juni 1763 om de retourschepen via Bengalen als ballast 100. 000 pond rivierstenen mee te geven om daar, exclusief het sapanhout, met duizend zakken salpeter, of 150. 000 pond, te worden aangevuld. fol. 1357 Als de equipagemeester en de commandanten van de desbetreffende en andere aanwezige schepen het evenwel wegens de conditie van de schepen nodig vinden meer ballast mee te geven, dan is dit toegestaan. Daartoe is met het retourschip Schagen behalve 100. 000 lb aan stenen voor de eigen onderlaag, nog eens 50. 000 lb aan stenen meegegeven. Om de redenen genoemd in de brief van het bestuur van 28 februari 1765, is goedgekeurd dat van 200. 000 lb peper in de Oranjezaal en Huis te Boede steeds 50. 000 lb is gelicht. Anders zouden daarvoor te Batavia in retourschepen goederen die niet voor de handel waren, gebruikt moeten worden. Wegens de geringe hoeveelheid salpeter die de Engelsen anders dan verwacht hadden afgestaan, kon het bestuur niet de voorkeur geven aan de bestelling voor Azië boven die uit Nederland. Daarom is echter bevolen om, als de Aziatische bestelling niet geheel valt uit te voeren, fol. 1358 in ieder geval 2000 zakken naar Batavia te zenden en daarnaast aan de bestelling uit Ceylon de voorkeur te geven. Eveneens volgens de brief van 28 februari 1765 heeft het bestuur naast de eerder vertrokken Schoonzicht de Hoop als tweede schip voor Ceylon bestemd om de totale bestelling van rijst over te brengen. Dat was gezien de noodzaak en de omstandigheden juist. Maar de late verscheping met de 's-Gravenzande van de hele partij opium naar Batavia was niet passend. Maar daar de rijst voor Ceylon, en vooral de laatste partij wel ƒ 4, 3, 8 de 100 pond, of wel ruim rsd 66,- het last, heeft gekost, is het bestuur bericht dat het bestuur op Ceylon werd bevolen geen rijst meer uit Bengalen te bestellen. Mocht dat toch noodzakelijk zijn dan moest daarvoor een schip naar Bengalen gestuurd worden, waarmee dan tevens de salpeter voor Ceylon meegestuurd moet worden. fol. 1359 Anders moet het vervoer verdeeld over de schepen naar Batavia geschieden. Om belemmering van het vervoer van opium te voorkomen, moet men alles wat is verworven zo vroeg mogelijk met de eerste schepen naar Batavia verzenden. Reeds in de brief van 18 maart 1765 is opgedragen om die schepen eind december of begin januari naar Noord-Coromandel te laten vertrekken om daar de textiel op te halen, die na het vertrek van de schepen die naar Coromandel waren gezonden was achtergebleven. Daarna moeten ze uit alle kantoren tot aan Nagapattinam de nog aanwezige textiel meenemen. Vervolgens dient de daarna nog aanwezige opium, en wat nog voor de bestelling voor Azië voor handen is, met het tweede schip verzonden te worden, waarvoor de uit Nederland komende Welgelegen en de IJsselmonde, die uit Batavia zal komen, gebruikt moeten worden. In de generale missiven van 8 mei en 20 oktober 1765 is al bericht dat er vier retourschepen via Bengalen zullen gaan fol. 1360 en hoe dan de retourzendingen over de kamers, ook als er maar drie schepen teruggaan, verdeeld zijn. Daarvan gingen de Scholtenburg en Kattendijke via Coromandel om daar contanten en goederen af te geven, en om een partij zink en lood mee te nemen, als die daar niet tegen een redelijke prijs te verkopen was. Men meende dat er in Bengalen een goede winst op te maken viel. Verder is de Bleiswijk naar Ceylon gezonden om daar voor Bengalen de rechtstreeks bestelde 6 kayiru kabeltouwen, 28 kayirutouwen en 30. 000 pond kayirudraad in te laden, alsmede de uit Batavia bestelde 2000 lb kaneel. Aan kayirutouwen en draad moet zoveel als Ceylon kan leveren meegenomen worden. De Schagen voer direct naar Bengalen en alle vier retourschepen kregen als onderlaag 100. 000 pond peper mee. Na de verscheping van ruim vier ton zilver met de Schagen, fol. 1361 is daarvan voor Bengalen geen, noch enig ander muntgeld voorradig gebleven. Op 2 augustus 1765 is besloten om de IJsselmonde aan te houden tot uiterlijk eind september om af te wachten of er op de bestelling nog zilver uit Nederland wordt aangevoerd, dat dan via Malakka naar Bengalen kan gaan. Dat tijdstip is op 1 oktober uitgesteld tot half oktober en vervolgens tot 25 oktober, toen de IJsselmonde zonder zilver of contanten is vertrokken, daar ze niet langer in onzekerheid kon wachten. Volgens de verklaring van de equipagemeester nam de scheepsleiding van de Vrouwe Cornelia Hillegonda bij de punt Palmeiros overbodig een Engelse loods voor ropia 500 aan boord om binnen te varen, terwijl er bij Balasore twee Compagnies sloepen lagen. Men koestert de verdenking dat er nodeloos geld verspild is, daar die scheepsleiding dit niet voor vertrek heeft gerapporteerd en de loods pas laat om betaling verzocht. fol. 1362 Daarom zijn op verzoek van het bestuur schipper Simon van Dalen en opperstuurman Steendekker met die kosten belast om bij terugkeer in Azië te voldoen. Het is goedgekeurd dat de geheel onbruikbare sloep Chinsura onder het innemen van de bruikbare goederen is gesloopt en de romp voor ropia 310,- is verkocht. De verstrekking in de vorige jaren van ankers en touwen aan de schepen, en wel van zeven zware ankers aan de Stralen, zoals gemeld in de brief van 28 februari 1765, is buitensporig. Daar er behoorlijke verklaringen zijn afgelegd dat deze ankers en touwen hadden gediend om wat daarvan verloren was, te vervangen, en de equipagemeester er voor heeft getekend dat ze nodig waren, is dit maar geaccepteerd. Maar het is afgekeurd dat aan de scheepsleiding van de Huis te Boede 13 1/2 vadem brandhout is verstrekt onder het voorwendsel dat wat uit Batavia was meegegeven, vergaan en vermolmd was. fol. 1363 Er is besloten in afwijking van het voorschrift de scheepsleiding niet met de kosten te belasten, maar die te laten vergoeden door diegenen die het hout hadden meegegeven. In het vervolg moet de scheepsleiding er in Batavia op letten dat er geen vermolmd hout wordt geladen, tenzij dat onvermijdelijk is. Dan is het onmogelijk dat er wordt voorgewend, dat het al vermolmd was. Verstrekking van hout op de kantoren is nu verboden, tenzij op rekening van de scheepsleiding. Op een zelfde wijze moeten een zwaar anker en een vijgertouw voor de Lekkerlust door degene die verzuimde de kosten op tijd in te boeken, betaald worden. Op 24 april 1764 had het bestuur wel besloten deze Batavia als onkosten van de Lekkerlust in rekening te brengen, maar intussen vertrok dit schip naar Nederland. fol. 1364 Het is goedgekeurd dat volgens afspraak aan de Engelse loods van de Huis te Boede ropia 200 is betaald. Hij zeilde vooruit, daar de sloep van de Compagnie buiten de banken uit het zicht van dit schip was geraakt. Ook is geaccepteerd dat nog eens ropia 200 aan die loods is betaald voor hulp aan de sloep Haring, die zinkende was met het zilver dat van de Huis te Boede was overgenomen. Er is echter niet onderzocht of er plichtsverzuim of onoplettendheid in het spel is geweest bij het uit het zicht verliezen van dit schip door Compagnies sloep en bij de zinkende toestand van de sloep Haring. Dit moet nog gebeuren. Men schreef het bestuur dat men vertrouwt dat het inderdaad, wegens toenemende ziekte van de Europese bemanning en de zwaarte van het lossen en laden, nodig is geweest om enige ploegen moslims dit werk te laten doen. fol. 1365 Daar dit een buitengewone uitgave is mag dit, als deze omstandigheden, zoals verwacht, zich nogmaals voordoen, slechts bij uiterste noodzaak geschieden. Het verzoek van de equipagemeester om het kanon dat bij het leggen van tonnen wordt gebruikt wegens onbruikbaarheid te mogen vervangen, is goedgekeurd en de gevraagde 10 stukken van 6 lb zijn gestuurd. Het hoofd van Compagnies zeemacht Nicolaas Houtingh rapporteerde dat hij geen oordeel kon geven over de buitensporige rekening in 1762/63 van ƒ 50. 093 voor zeil- en roeivaartuigen. Hij kon de vele posten voor reparatie niet controleren. fol. 1366 Dat geldt ook voor wat verloren was geraakt en de hoogte van de koeli- en werklonen. In de vergadering van 9 augustus 1765 moest het daar maar bij gelaten worden en is, in vertrouwen op de verzekering in de brief van 20 maart 1764 dat het bestuur de desbetreffende memoriën grondig had nagezien, de afschrijving van deze vaartuigen goedgekeurd. De uitleg van equipagemeester Lucas Jurriaansz. Zuijdland van het verschil van deze rekening met die van het voorafgaande jaar is voldoende bevonden. Het is onduidelijk waarom de schipper van de Huis te Boede niet is gevraagd waarom de nat geworden kruidnagels in zijn schip tweemaal zes uur in de zon moesten drogen en de eveneens vochtige in de 's-Gravenzande slechts drie uur. fol. 1367 Eveneens is het onzeker of de kisten in de 's-Gravenzande bruto zijn gewogen en of daarover een rapport is ontvangen. Uit het besluit van het bestuur van 19 februari 1765 blijkt slechts dat deze kruidnagels voor droging een ondergewicht van 5 1/2 pond hadden en daarna van 175 3/4 lb, of 8 3/5 wat in beide gevallen wel op het netto gewicht na het uitstorten moet zijn berekend. Er is om uitleg gevraagd. De weging van de ongeopende specerijkisten, evenals na het uitstorten en wederom na het drogen, moet in aanwezigheid van de scheepsleiding geschieden. Om zich daaraan te houden, als op het bruto gewicht van de kisten een tekort van meer dan één procent wordt geconstateerd, is een uittreksel uit het besluit van 17 juni 1765 rondgezonden. Bovendien werd bericht dat toen is besloten de nootmuskaat niet meer met kalk af te dekken, daar dit niet aan het doel heeft beantwoord, maar als vroeger met kruidnagels. fol. 1368 De klacht van de schipper van de Hoop Teijde dat hem geen 1/3 verlies op specerijen tussen boord en wal werd toegestaan, is afgewezen. Bovendien is op verzoek bericht dat op specerijen tussen wal en schip geen verlies mag worden toegestaan. Het ondergewicht van 19 7/16 op de arak in de ' sGravenzande, die het bestuur aan de slechte fusten toeschrijft, terwijl de belading goed was, is buitensporig. Hoewel wat boven de toegestane afschrijving uitkwam op rekening van de scheepsleiding is gesteld, is wegens de lastige verzoeken om ontheffing opgedragen om steeds te controleren of het om als zodanig gemerkte Compagnies leggers gaat. fol. 1369 Ze mogen niet worden samengevoegd met de aan de scheepsleiding toegestane particuliere leggers. In de vergadering van 16 augustus 1765 is de scheepsleiding van de 's-Gravenzande ontheven van vergoeding van 2378 kannen arak, maar 189 kannen moet de hoofdadministrateur vergoeden, daar hij zich beroept op zeer gebrekkige verklaringen, terwijl geen rapport is opgemaakt hoeveel leggers leeg waren en wat andere tekort kwamen, alsmede wat hun toestand was. Deze correctie moet voortaan wel helpen. Wegens de slechte afzet van de magere nootmuskaat in het afgelopen jaar verzoekt het bestuur in zijn brief van 28 februari 1765 daarvan voortaan verschoond te blijven. Het zond een partijtje terug. fol. 1370 Hoewel in dat partijtje naast gerimpelde en slechte noten ook zeer goede voorkwamen en er wegens gebrek aan noten van de middelste soort wel magere gezonden moesten worden, is bevolen de noten voor verzending uit Batavia zoveel mogelijk te schonen. Desnoods mogen in Bengalen slechts de goede verkocht worden en mag men de magere terugzenden. Men vertrouwt dat het probleem van de afzet van de magere noten hiermee is opgelost. Betreffende in- en afschrijvingen moesten enige geringe ondergewichten, zoals vervat in het rapport van 30 augustus 1764, op het staafijzer in de Oranjezaal en Huis te Boede en de aanzienlijke van mark 2, 3, 15 en 16 op 619 staven, fol. 1371 of mark 4952, wel afgeschreven worden. Maar het is positief dat het baarzilver op de Schoonzicht bij naweging conform het bevel van Heren XVII van 13 oktober 1763 te Hooghly en Kasimbazar met dezelfde bijgevoegde balans, schaal en gewicht staaf voor staaf geen enkel ondergewicht heeft opgeleverd. Wegens deze goede uitslag is het bestuur ernstig bevolen voortaan de voorschriften stipt na te leven, zodat geen ondergewichten meer voorkomen, of veelvuldige twijfel daarover wordt voorkomen. Intussen is wel het bericht bij het besluit van 21 mei 1765 toegestuurd dat er op 540 staven baarzilver in het Zeeuwse schip Burch op verscheidene een ondergewicht van mark 1 95/572 is waargenomen. fol. 1372 Er is alsnog om het beëdigde rapport van de gewone gecommitteerden Jan Hendrik Haghadamius en Gerrit Aansorg over een ondergewicht van mark 3 25/32 op 1568 staven gevraagd. Het bestuur heeft de dienaren te Patna terecht verweten dat er geen inventarisatie heeft plaatsgevonden van het baarzilver, of althans geen rapport daarover is ontvangen. Men verwacht dat dit volgens het recente bevel tweemaal per jaar geschiedt. Het besluit van het bestuur van 23 november 1764 om vijf sollegesjes en twee baftas, die bij opening van twee pakken uit Patna door rot beschadigd waren, af te schrijven en voor de geldende prijs te verkopen is afgekeurd. Ze hadden bovendien eerst verkocht en daarna had het verlies afgeschreven moeten worden. Besloten is ze te laten vergoeden, daar men vermoedt dat ze zo zijn ingepakt. fol. 1373 Evenwel is het besluit van 1 februari 1765 om 5 1/2 te Hooghly op 4156 zakken salpeter af te schrijven goedgekeurd. Uit de gewone en aparte verklaringen bleek dat ze al vochtig van de Engelsen aangenomen hadden moeten worden. Om de redenen genoemd in de brief van het bestuur van 28 februari 1765 is eveneens goedgekeurd dat er zowel een tekort van 3 4/5 of 4/5 meer dan in het reglement toegestaan, als 12. 167 lb op 250 zakken salpeter werd afgeschreven. Het vaartuig waarin die zakken werden vervoerd, was door het vallen van het water op het droge geraakt en lek geworden. Niemand kon daar wat aandoen. Na droging bleek deze salpeter te zijn versmolten. Daar het bestuur rapporteerde dat vele zakken onverklaarbaar waren beschadigd, is bevolen voortaan beter op de kwaliteit daarvan te letten. fol. 1374 Het is goedgekeurd dat het bestuur bij besluiten van 16 maart en 13 april 1764 het verzoek van de secunde te Kasimbazar Brueis had afgewezen om zijn soldijrekening te belasten met wat hij in 1760/61 te weinig op de rekening van soldijen had ingeboekt. Volgens het eerste besluit betreft het ƒ 4715 licht, of ƒ 4125 zwaar geld, en nog ƒ 63, of 1/6 van ƒ 382. Wegens zijn onvermogen mag hij de vergoeding evenwel in twee gelijke jaarlijkse termijnen voldoen, mits met het stellen van borgen, zoals twee inlandse kooplieden deden. Het bestuur had ontdekt dat zijn besluit van 5 augustus 1763 niet strookte met de marginale aantekeningen van 23 december 1762 op de boeken van 1757/58. Dit besluit was gebaseerd op de resolutie van 23 december 1762 waarin alleen de premie was vermeld, terwijl in de aantekening een vergoeding van ƒ 10. 446 voor te Patna teveel afgeschreven salpeter over 1753/54 tot en met 1757/58, fol. 1375 met 1/6 premie, of ƒ 1741, werd genoemd. Daar deze vergoeding toen nog niet was ontvangen en op het negotiekantoor voortliep, besloot het bestuur op 3 juli en 4 december 1764 om het aandeel van het overleden opperhoofd te Patna Jacques la Tour van ƒ 7635 op de totale som van ƒ 12. 187 in mindering te brengen door de fiscaal de vordering van zijn boedel op die van de overleden factuurhouder Pieter Johan Ribout te laten innen. Bovendien moet de gewezen secunde te Patna Moise Lafont ƒ 3111 betalen. Deze besluiten zijn goedgekeurd en tevens is toegestaan om het aandeel van het overleden opperhoofd te Patna Bartholomeus Aukema van ƒ 1071 af te schrijven, daar er in zijn boedel niets te halen valt, en het zesde deel van ƒ 178 aan Batavia in rekening te brengen. Het restant van ƒ 190 ten laste van de gewezen secunde Van der Sluijs is op verzoek van het bestuur Kaap de Goede Hoop in rekening gebracht, daar hij zich daar zou bevinden. Maar het bestuur is wel bevolen de vergoeding door La Tour zoveel mogelijk uit zijn boedel voor zover in Bengalen te innen, fol. 1376 om niet geheel afhankelijk te zijn van onzekere procedures door de fiscaal op de insolvente boedel van Ribout. Volgens zijn brief van 28 februari 1765 stond het bestuur niet zonder expliciete toestemming toe dat pakhuismeester Jan Albert de Wijs borg zou staan voor de teruggave van rsd 2000 met interest aan de gerepatriëerde kassier Michiel Bastiaanse. Dit besluit is juist. Bastiaanse zou op grond van een foute opvatting van de brief uit Batavia van 21 augustus 1761 bij geheim besluit te Hooghly van 21 januari 1761 zijn gelast om rsd 4000, in plaats van volgens besluit van Batavia van 10 juli 1750 bij directe repatriëring rsd 1000,- of rsd 2000,- in de kas te storten. Om die reden is het verzoek om teruggave van rsd 2000 afgewezen en moet het hele bedrag van rsd 4000 naar Batavia overgemaakt worden. Dat dient als gedeeltelijke schadeloosstelling voor het nadeel dat Bastiaanse door plichtsverzuim en zorgeloosheid de Compagnie heeft berokkend. fol. 1377 Het was beter geweest als de borgtocht van ropia's 20. 000 die hij eerder had gesteld, was geëffectueerd als zekerheid voor de Compagnie. Het besluit van het bestuur van 4 december 1764 om de secunde te Patna Andries Jurgen Schultz een verlies van sicca ropia 5131 op 100. 000 hersenna ropia, na aftrek van het gewone agio te Patna van 2 1/2 te laten vergoeden, is goedgekeurd. Er is bevolen deze belasting direct uit te voeren. De Hoge Regering wenst direct te vernemen in hoeverre de officier de teveel uitgedeelde kostgelden en andere vergoedingen uit de boedel van de overleden koopman Arend Jacob de Wilde en de onderkoopman Pieter Johan Ribout heeft kunnen terugvorderen. Men verwacht van de nieuw aangestelde fiscaal meer voortvarendheid dan van zijn voorganger. fol. 1378 De gemachtigden van de oud-directeur Adriaan Bisdom hebben bericht dat de meeste van zijn uitstaande schulden niet te innen zijn. Het was beter geweest als het anders was. Er is maar mee ingestemd dat de vordering van Bisdom van ƒ 3750,- op de insolvente boedel van onderkoopman Jan Jacob Baptist Trembleij door de sequester in de kas gestort wordt. Men verwacht dat de sequester en de Raad van Justitie, die daar al mee bezig waren, haast zullen maken. Het bestuur had daar al op aangedrongen. De vordering van ƒ 3750,- moet naar Batavia worden overgeboekt, waar ze in mindering op het debet van Bisdom gebracht zal worden. Het bestuur vroeg hoe te handelen met een vordering van Bisdom op de boedel van Arend Jacob de Wilde, waarvoor onder protest een wissel van ƒ 10. 000,- uit Europa was terugontvangen. fol. 1379 Er is bevolen die som zo snel mogelijk te innen, in mindering op Bisdoms debet te brengen en naar Batavia over te boeken. Uit de brief van 28 februari 1765 bleek ook dat er het voorafgaande jaar bij de controle voor transport zonder toestemming uit Batavia 3 7/8 op de kruidnagels was afgeschreven, terwijl maar 1 % was aangetoond. Het bestuur meende daartoe gerechtigd te zijn op grond van het beëdigde rapport van de gecommittteerden voor de opneming en de eed van trouw die de pakhuismeesters hebben afgelegd. Het vroeg van vergoeding ontslagen te worden. Hoewel zulke grote hoeveelheden niet zonder toestemming afgeschreven mogen worden, noch dat het is toegestaan daarop de eed af te leggen, is er, op grond van wat het bestuur heeft aangevoerd, besloten voor deze maal van vergoeding af te zien. Tevens is vergoeding van ƒ 455, 8,- voor een kist opium die in 1760 fol. 1380 op de Bleiswijk tekort was gekomen, kwijt gescholden. In de brief van 25 augustus 1761 was dit reeds toegestaan, maar wegens een foute opgave van het bestuur was het vorige jaar toch vergoeding opgelegd.) 
Onder het articul van den verkoop van goud en silver door de ministers genoteert werdende dat onder de aangebragte silvere ropias met het schip Leeckerlust 595 pees valsche en 15 4/9 temin bevonden waren, volgens de geinsereerde rapporten in hun besluyt van den 14 e april 1764, terwijl op de aanbreng van Welgelegen 10 valsche en op die van 's Gravesande 109 valsche en 129 1/2 pees temin ontdekt waren, blijkens het rapport g'insereert in hun later besluyt van den 29 e januarij passato, waarvan zij de valsche, bevonden 714 ropias, onder terugsending teffens der sacken herwaards hebben overgezonden en aangereekent met ƒ 990, 1,-. Zo hebben wij, uyt hoofde bij een berigt van expresse gecommitteerdens kwam te blijken dat in die sacken bij opening maar 674 pees zoo aan dubbelde, heele en halve, als stucken van ropias, en dus 40 pees temin zijn bevonden, schoon ook de doorgekapte en stukken van ropias alle voor heele zijn gereekent, ter sessie van den 27 e junij onder andere besloten de gemelte 40 pees Bengale weder terug aan te reekenen, alsmede de 109 pees met 's Gravesande in twee parthijen aangebragt, om vergoed te worden door de gecommitteerdens die de sacken opengemaakt hebben, omdat deselve versuymt hebben distinct aan te wijzen hoeveel valsche op ijder van die twee parthijen zijn bevonden, en men dus niet in staat is die vergoeding alhier ter executie te stellen. 
Bovendien is bevolen te rapporteren waarom ropia 144 17/18 die te weinig was ontvangen, niet in rekening was gebracht, zodat de schade op tijd verhaald had kunnen worden. Overigens zijn de geldzaken goed behandeld en is er goedkeuring aan gegeven. Tevens ging men ermee akkoord dat betreffende de muntzaken zilver payement, dat verleden jaar was aangevoerd, naar Kasimbazar werd verzonden, omdat het te Hooghly niet gunstig te 
verkopen was. Mocht dat niet mogelijk zijn, dan moet men het laten vermunten, wanneer dit payement niet op een minder schadelijke manier zal zijn af te zetten. Op 456 staven, fol. 1382 of mark 6839 2/932 van gewoon zilver, die door de Oranjezaal waren aangevoerd, werd te Hooghly vergeleken met Batavia een overgewicht van mark 10 183/256 vastgesteld, maar te Kasimbazar weer mark 3 105/128 minder dan te Hooghly. Dit werd in de rapporten niet verantwoord, noch hoe het ten goede van Batavia ingeboekt zal worden. Er is om uitleg gevraagd. Het bestuur heeft geen informatie verstrekt over een tekort op het gehalte van een ropia die verleden jaar te Batavia was geëssayeerd. Dit was gebleken uit een verantwoording van essayeur Jan Hendrik Haghadamius, die als bijlage bij de brief van 28 februari 1765 was gevoegd. De Hoge Regering heeft hierover zo haar gedachten en verzoekt het bestuur dringend alsnog uitleg te geven, daar het deze kwestie het beste ter plaatse kan beoordelen. fol. 1383 Dit betreft vooral het vermoeden dat er ropia's gemunt worden die van minder allooi zijn dan het baarzilver, en dat er niet steeds munten worden ontvangen die van Compagnies zilver zijn geslagen. Daarom is het bestuur de opdracht gegeven om steeds een willekeurige ropia uit een ontvangen partij te essayeren en daarover te rapporteren. Bovendien moet het zijn uiterste best doen om ropia's te krijgen die van Compagnies zilver geslagen zijn. De inning in twee termijnen van ƒ 198 en ƒ 159 van het oude achterstal in betaling van de munt, hoe klein ook, is een goede zaak. Men moet het bestuur te Kasimbazar voortdurend aansporen ook de rest te incasseren. In de memorie bij de brief van 25 augustus 1764 werd bericht dat bij het gebruik van contanten tussen eind november 1763 en eind juni 1764 fol. 1384 
aan equipagemeester Lucas Jurriaansz. Zuijdland voor 400 lb Persiaanse koperwerken ƒ 399,- werd betaald, dus bijna ƒ 100,- de 100 lb. Dit geeft te denken daar het onlangs voor een geringe prijs verkocht moest worden en toendertijd het Japans staafkoper slechts ƒ 79, 6, 9 de 100 lb opbracht en de rest zelfs minder. Het bestuur is bevolen ter wille van de zuinigheid voortaan beter op zulke uitgaven te letten. Uit de memorie over de contanten tussen eind november 1763 en eind november 1764, waarnaar in de brief van 28 februari 1765 wordt verwezen, blijkt dat te Kasimbazar aan essayeur Jan Hendrik Haghadamius in november 1763 voor het maken van een nieuwe balans met zilveren schalen ƒ 432,- is betaald, in december 1763 voor reparatie van gereedschappen en oven, en voor essaybenodigdheden ƒ 942, fol. 1385 in juni 1764 voor hetzelfde ƒ 942 en tenslotte in oktober 1764 voor het vervaardigen van gereedschappen ƒ 708. Dit is dus in een jaar meer dan drie duizend gulden, wat veel teveel is voor een essayeur van wie in genoemde verantwoording wordt gezegd dat hij in de munt weinig te zeggen heeft, en dus van weinig nut is. De Hoge Regering kan niet zo maar aan zulke uitgaven voorbijgaan, zeker daar in december 1763 en juni 1764 voor dezelfde post een gelijk bedrag is opgevoerd. Het bestuur zal hierover onderhouden worden en moet aantonen dat deze uitgaven onvermijdelijk zijn geweest en niet lager konden zijn. Maar het is positief dat bij de ontvangst van contanten obligaties met rente zijn afbetaald. fol. 1386 
Op 14 september 1765 betrof dit ropia 100. 000, op 28 september obligaties van 27. 000, 7000 en 15. 000 en op 29 oktober ropia 25. 000. Uit de brief van 28 februari 1765 bleek dat uit de opbrengsten van de munt alle schulden zijn afbetaald en er geld is besteed aan textiel, zijde en zijden stoffen. Hoewel zij in december 1764 weer enige bedragen konden trekken, berichtte het bestuur te Patna eind oktober dat er geen wissels te trekken waren, noch geld op interest te krijgen was. Maar daar de Engelse kooplieden en dienaren hun geld zeer gretig aan opium hebben besteed, hoewel die eigenlijk niet te accepteren was, is het aannemelijk dat de prijs van geld omlaag was gegaan en er dus geld genoeg op wissel was te verkrijgen. Dit is beter dan dure en risicovolle verzending van zilver naar Bengalen. fol. 1387 
Overigens is de behandeling van geld goed geweest en valt er niets meer over op te merken. Het is goedgekeurd dat wat betreft de handel in textiel op 1 augustus 1764 werd besloten om de eis van de kooplieden in te willigen om rente te ontvangen op hun eigen geld dat zij moesten uitgeven, om wat zij op de vooruitbetaling van 75 % te weinig hadden ontvangen. De Compagnie had namelijk een tekort aan contanten. De rente liep vanaf het moment dat de laatste vooruitbetaling was gedaan, maar wel op de voorwaarde dat, als er niet vroeg 75 
werd geleverd, er geen rente werd betaald. De kooplieden moesten een rente van 2 % per maand betalen over wat ze minder leverden dan waar ze vooruitbetaling over hadden ontvangen. Het bestuur voerde aan dat er niet gevreesd hoefde te worden dat kooplieden die geen eigen geld hadden gebruikt, rente zouden vragen. Zo vroegen slechts tien nieuwe en drie oude kooplieden fol. 1388 rente. Maar uit de brief van 28 februari 1765 bleek dat deze kooplieden bewogen konden worden daarvan af te zien, omdat de vooruitbetaling zo snel mogelijk in haar geheel was geschied. Het is ook een goede maatregel om kooplieden die voor eigen rekening en risico leveren, in plaats van de beloofde 7 en 9 % meer een obligatie tegen de gewone rente in hun deel van de aanbesteding te geven. Als er snel geld komt dan kan die door de Compagnie gelijk afgelost worden, wat enige procenten voordeel kan geven. De vroege aanbesteding voorkomt late leverantie.) 
Voorts hebben wij goedgekeurt het gehouden gedrag der ministers in de traverses die door onse competiteuren, of ten minsten hunne gomastos, in de meeste weefplaatzen der onze aangedaan wierden tot stremming van onsen insaam, en om de hare aldaar alleen magtig te worden door het vergen van verbandschriften van de voorkopers, opkopers en weevers om aan niemand dan aan de Engelsche compagnie eenig lijwaat te verkopen, en selfs aan te geeven, wanneer 'er aan andere iets verkogt wierd, mitsgaders het senden van den eersten gesworen clercq Eilbragt, nevens een Engelsch compagnies dienaar na de arrengs, ter ondersoek der gegrondheyd of ongegrondheyd van de daaromtrend door de onse gedane klagten, en hetgeen verder ten desen opzigte in het breede bij hunne missive van den 25 e augustus 1764 aangehaald word. 
Het resultaat was dat de handel daar goed vlotte. Men hoopt dat nieuwe belemmeringen zullen uitblijven. Het is goedgekeurd dat Eilbracht de onkosten van deze tocht van ropia 260, of ƒ 391, heeft teuggekregen. Er is ook mee akkoord gegaan dat bij besluit van 3 juli 1764, zoals vermeld in de brief van 25 augustus 1764, ondanks de obstructie fol. 1390 van de Engelse dienaren daar, het geld niet uit de aurung te Baddaal wordt teruggehaald, maar de ontwikkelingen rustig worden afgewacht. Bovendien is uit de brief van 28 februari 1765 gebleken dat er geen klachten uit de gebieden die textiel leveren, zijn ontvangen. Uit de ver afgelegen aurangs Baddaal en Jagannathpur kwam bericht dat de inkoop daar tamelijk goed verliep. Het is evenwel een slechte zaak dat volgens de brief van 25 augustus 1765 op 17 mei met tegenzin besloten moest worden om conform het besluit van 20 maart van de afgedankte kooplieden niet slechts de firtij van de grove textiel te accepteren, maar ook die van de fijne doeken. fol. 1391 Omdat de kooplieden hun schulden niet konden betalen, moest men zich hier ter voorkoming van schade maar bij neerleggen. Maar de billijkheid vereist dat dit aan kooplieden die wel kunnen leveren, ook wordt toegestaan, daar ze anders zouden kunnen aanvoeren dat kooplieden die niet leveren, bevoordeeld worden. Dit zou er toe kunnen leiden dat er niet meer geleverd wordt, of alleen maar slechte kwaliteit. Op grond van deze zwakke argumenten is toegestaan om ook van de vermogende kooplieden firtij aan te nemen. De afname van firtij is in het eerste geval gegrond, maar dit is geen argument om het eveneens van de vermogende kooplieden te accepteren. fol. 1392 Verdere argumenten om steeds de firtij te accepteren zijn ongegrond, want dan zouden er geen contracten afgesloten of monsters gevraagd hoeven te worden. Het oordeel van Heren XVII over de firtij, die immers naar Nederland werd gezonden, wordt afgewacht. Inmiddels is het bevel over deze zaak in de brief van 7 augustus 1764 hernieuwd, waaraan de mening over het zenden van 178 pakken firtij voor Nederland met de Lekkerlust naar Batavia is toegevoegd. In de brief van 7 november 1764 is het voor rekening van het bestuur gelaten dat het volgens de brief van 28 februari 1765 de sindsdien geaccepteerde firtij met de twee vroegschepen naar Nederland had gestuurd, hoewel die reeds voor Azië was verpakt en beschreven. Ten aanzien van de textiel uit Dhaka fol. 1393 werd in de brief van 28 februari 1765 gerapporteerd dat deze niet goed was uitgevallen, hoewel bij het vaststellen van de prijs op 4 februari koopman Santok Ray, die de enige en beste leverancier is, daartoe wel door een redelijke 
behandeling behoorde te worden aangespoord. Het bestuur besloot om deze textiel voor een lagere prijs naar gelang de kwaliteit aan te nemen. Het besluit hierover van Heren XVII wordt afgewacht. Men verklaart evenwel alvast dat er wel wat minder inschikkelijkheid betoond had kunnen worden. In de brief van 7 augustus had men zich al uitgelaten over de onduidelijke opmerkingen in het voorafgaande jaar betreffende de afwijking van het oude bevel bij de aanbesteding voor 1764. Maar het is wel gunstig dat er vier vol geladen schepen naar Nederland gestuurd konden worden. fol. 1394 Met handhaving van wat hierboven is gezegd, verwacht men wel dat de vorige bevelen over de ladingen en hun kwaliteit niet in het vergeetboek raken en dat er geen firtij meer wordt gestuurd. Ook verwacht de Hoge Regering de nakoming van de belofte dat er niet meer goederen dan er besteld zijn voor Azië worden verzonden. Op 18 januari 1765 is in een memorie besloten om aan kooplieden die zonder voorschot leveren, slechts de 7 % meer te gunnen op die soorten die geheel, of bijna geheel, zijn voldaan. Bovendien is goedgekeurd dat aan koopman Mirza Auwel Cassim, die 10. 000 stuks grove textiel voor 25 december 1763 zou leveren, geen 4 % surplus is gegeven, omdat hij zelfs de helft nog niet had voldaan. Ook is aanvaard dat de kooplieden die op de gecontracteerde hoeveelheid cassa boerong fol. 1395 slechts 90 stuks te weinig hadden geleverd, van de vastgestelde boete van een ropia per stuk zijn vrijgesteld. Tevens is het gunstig dat de leverancier van sits voor Japan door het bestuur te Kasimbazar was overgehaald om voor ƒ 6, 4,- het corge minder te leveren, wat 8 1/2 lager is dan de prijs in het voorafgaande jaar. In zijn brief van 28 februari 1765 haalt het bestuur zijn besluit van 3 en 18 januari aan om aan de leveranciers te Kasimbazar te weigeren om witte doeken, die onderweg, of op de weefplaatsen rijkelijk aanwezig waren, alsnog om schade te voorkomen te mogen leveren. Deze leveranciers hadden daar herhaaldelijk om gevraagd, ondanks dat die doeken te laat waren binnengekomen. Door schaarste aan contant geld en overstromingen in Birbhum hadden ze niet op de gecontracteerde tijd kunnen leveren. fol. 1396 Was dit verzoek ingewilligd, dan had dezelfde gunst aan de kooplieden te Hooghly toegestaan moeten worden. Maar de Hoge Regering merkt daarbij op dat deze textiel ook voor de bestelling van het volgende jaar had kunnen dienen, als het de gebruikelijke soorten en goede kwaliteit betrof. Daarom is ook goedgekeurd dat het bestuur op de vraag van het bestuur te Kasimbazar of textiel die in december was geleverd en niet gesorteerd had kunnen worden, aangenomen moest worden, in zijn vergadering van 18 januari 1765 had besloten dat dit diende te gebeuren. Immers, de late levering was niet de schuld van de kooplieden en bedroeg maar 3500 stuks, die voor de bestelling van 1765 verpakt konden worden. Tevens is men ermee akkoord gegaan dat aan het bestuur te Patna herhaaldelijk ernstige aanbevelingen zijn gedaan en verwijten zijn gemaakt. fol. 1397 Het had volgens de brief van 28 februari 1765 nagelaten informatie te verstrekken over de prijzen van textiel, de kwaliteit en de hoeveelbeid die was verworven. Eveneens is goedgekeurd dat op 13 november 1764 het bestuur te Patna is opgedragen slechts textiel voor Europa aan te nemen, wanneer die midden of uiterlijk eind december te Hooghly kan zijn. Berichten hierover uit Nederland worden afgewacht. In de memorie van bezuiniging is vastgesteld dat de verpakking van de grove textiel voor Europa en Azië slechts ƒ 10,- het pak mag kosten. De eerste dienaar in de kledenzaal had gerapporteerd dat dit onmogelijk was. Ook de textiel zelf was duurder geworden. Het bestuur besloot er ƒ 10, 16, 4 voor uit te trekken, wat bij besluit van 5 augustus 1763 reeds voor de pakken voor Azië was toegestaan. De Hoge Regering keurt dit goed en verwacht dat het daarbij blijft. fol. 1398 Hoofdadministrateur Menso Isinck kon een vergoeding van ƒ 15. 546 voor een teveel aan verpakking die hij had opgevoerd, niet contant voldoen. Dat was ook het geval met Jan Carel Kist, de eerste in de kledenzaal, van een vergoeding van ƒ 11. 216 en met J. P. Humbert, de pakhuismeester te Kasimbazar, betreffende een vergoeding van ƒ 6145. Men is ermee akkoord gegaan dat ze daarvoor schriftelijke verklaringen hebben afgegeven en borgen hebben gesteld. Een definitief besluit wordt aan Heren XVII overgelaten. In de brieven van 28 februari en 9 maart 1765 wordt bericht dat de voorbereidingen voor de nieuwe aanbestedingen zijn getroffen en de contanten daarvoor zijn uitgetrokken. Nadere 
berichten worden met de Troonprins verwacht. Het is positief dat volgens de brief van 9 maart de kooplieden de prijs van de grove textiel met 3 % wilden verminderen en dat hun sterke druk om de prijs voor textiel uit de afgelegen aurungs Hendiaal, Baddaal en Jagannathpur te verhogen, weerstaan kon worden. fol. 1399 De rapportage in de brieven van 25 augustus 1764 en 28 februari 1765 over de verwerving van zijde en zijden stoffen is goedgekeurd. Men verwacht er een gunstig oordeel over uit Nederland en een voordelige verkoop. Hoewel de prijs na verhaspeling 3 3/4 lager zou zijn en de monsters goed waren, is het toch juist dat er op 19 juni 1765 werd besloten dit jaar geen tanna-banna in te kopen, aangezien er nog genoeg voorraad en een tekort aan contanten was, en er onzekerheid bestond hoeveel er aan adapangia-zijde en tanna-banna geleverd zou worden. Voor de verwerving van opium, de excessief hoge prijs, de slechte kwaliteit in enige kisten en het buitengewone ondergewicht verwijst men naar de generale missive van 20 oktober 1765. fol. 1400 Daarover en over de slordige verpakking is het bestuur te Patna om uitleg gevraagd. De belemmeringen voor de handel in opium, waarvan de directeur en de hoofdadministrateur in hun aparte brieven van 25 augustus 1764 en 9 maart 1765 melding hebben gemaakt, zijn in de vergaderingen besproken. Men is het ermee eens dat de secunde te Patna, Andries Jurgen Schultz, de eis van de konvooibeambten van een tol van sicca ropia 3225,- voor 215 kisten, die in november 1763 werden verzonden, met bemiddeling van de vermogende kooplieden voor sicca ropia 1000,- had weten af te maken. Bezwaren hadden niets geholpen en daar deze eis krachtig werd gesteld, kon de handel in textiel niet langer stil liggen. Daarbij wordt opgemerkt dat het hard aankomt om naast de dure opium nog na enige maanden zo'n buitengewone afpersing te moeten dulden. Net als het bestuur had men op grond van de brief van het bestuur te Patna van 9 juli 1764 goede hoop gehad fol. 1401 dat het met de verwerving van opium beter dan verleden jaar zou aflopen en dat de prijs niet omhoog zou gaan. Uit de brief van het bestuur van 9 maart 1765 en die uit Patna van 27 februari bleek het tegendeel. Als de onkosten en daarnaast de buitengewone uitgaven, zoals betaald aan 100 pions voor de beveiliging van de opium, en wat daar nog bijkomt, worden meegerekend, dan is de prijs nog buitensporiger.) 
Wij hebben wel opgemerkt uyt de brief der ministers van den 25 e augustus 1764 dat de kooplieden, volgens de Patnase berigten van den 16 e junij bevorens, zig wegens de troubelen in de bovenlanden niet konden verbinden tot het leveren van een sekere quantiteit amphioen tegen een sekere gevixeerde prijs, en dat het Engelsch opperhoofd Billers mede te kennen had gegeeven, dat de eysch van Bancahoelo van 250 à 300 kisten absolut voldaan moest worden, en dat hij dus genoodsaakt was de markt te volgen, sonder met ons te konnen bepalen de prijs die men uytterlijk besteden zouden. Dog sonder ons breedvoerig uyt te laten over het ongefundeert en nietig voorwendsel van gemelde Billers in desen, hoe seer sulks ook aanloopt tegen de aangegane conventie, waarvan het fondament was om met elkanderen over de prijs het nodige te beramen en voor te komen dat de amphioen door wedersijdsche particuliere opkoop niet als bevoorens so hoog in prijs opgejaagt wierde, temeer men vrij meer reden gehad zoude hebben die exceptie, indien al admissibel was, van onse kant te maken, daar men 1000 kisten geëyscht hadde. 
Om deze redenen is, wegens de gewekte verwachting, de Hoge Regering zeer verbaasd dat de eerste partij opium ƒ 429, 1,- en de volgende ƒ 490, 19, 4 de 100 pond heeft gekost en de prijs naderhand nog meer is gestegen. Terwijl er reeds in april, juni en juli ropia 10. 300,- aan de leveranciers was verstrekt, geeft het te denken dat in november toch de marktprijs betaald werd. Op het bezwaar van het bestuur tegen het achterhouden van de prijs, verontschuldigde het bestuur te Patna zich in zijn brief van 9 december 1764 met het argument dat de marktprijs pas later op basis van die in november was vastgesteld. Het bestuur koestert achterdocht fol. 1403 tegen het bestuur te Patna daar er tegenstrijdigheden in de brieven vandaar zijn en de prijsstijging in algemene termen aan de opkoop en de machinaties door particulieren wordt toegeschreven. Het liet, om het ongenoegen van de Hoge Regering te 
ontlopen, de verantwoording van de inkoop van opium voor rekening van het bestuur te Patna. Maar daarna rechtvaardigde het bestuur de hoge prijs toch weer met de grote voorraden te Calcutta, waar particuliere Engelsen, als ook dienaren van hun compagnie, geld in hadden gestoken om het daar voordelig te krijgen. Wegens de onzekerheid is het nemen van een besluit uitgesteld tot er nadere uitleg uit Patna is ontvangen. Daar is reeds in de aparte uitgaande brief van 19 augustus 1765 om gevraagd. Het is een goede stap fol. 1404 dat er geen opium te Calcutta werd gekocht, hoewel daar particulier door Engelsen veel was aangevoerd. Er zat daar veel van slechte kwaliteit bij en er was niemand te Hooghly die daar het ware van wist. Van inkoop te Calcutta moet afgezien worden, tenzij ze zo goed en goedkoop is als te Patna en de bestelling vandaar niet geleverd kan worden. Wat verder met opium is gedaan, werd goedgekeurd, maar wel is opgemerkt dat, terwijl de de Compagnie 510 kist heeft ontvangen, volgens de aparte brief van 9 maart 1765 de Engelsen 6 à 700 kisten hebben verworven. Als daarin de particuliere verwerving niet is begrepen, dan zou dat tegen de gesloten conventie zijn. Overigens had hierover wel wat meer opheldering gegeven kunnen worden. Voor 1766 hoopt men fol. 1405 dat de onlusten in het binnenland en aktiviteiten van de Engelsen zullen ophouden. Velen van hen bleven immers met hun partijen opium zitten en merkten dat zulke exorbitante prijzen zich niet kunnen handhaven. Daar tevens wordt verwacht dat bij een ruimere inkoop de prijzen zullen dalen, is de bestelling op 1000 kisten gesteld. Verdere instructies aangaande de prijs en overige zaken betreffende de opium zijn in de aparte uitgaande brief aan de directeur en hoofdadministrateur van 19 augustus 1765 te vinden. Om achter de recente buitengewone ondergewichten op de opium te komen, moeten alle kisten bruto te Hooghly worden gewogen en bij grote verschillen moet van iedere zending de zwaarste en de lichtste kist worden geopend en uitgestort. fol. 1406 De tarra moet dan pro rato ook over de andere kisten berekend worden en daarna dient men het ondergewicht op de geopende kisten vast te stellen. Het bestuur te Patna moet zich daarvoor dan borgstellen tot de Hoge Regering hierover een besluit heeft genomen. Het is onaangenaam dat van de particulier toegezegde 10. 000 zakken salpeter er maar 6575 zijn geleverd en dat men zich moest neerleggen bij de bewering van de concurrenten, dat ze niet meer konden missen. Het is onzeker of men wel conform de overeenkomst één derde van wat verkregen wordt van hen ontvangt. Het is juist dat het bestuur op 19 oktober 1764 en 29 januari 1765 in het geheim heeft besloten om voorlopig geen gebruik te maken van de toestemming zelf salpeter in te kopen en dat te Hooghly een klein partijtje voor de courante prijs van ropia 5, 5 5/7 de man van 68 pond is ingekocht. fol. 1407 Het is juist dat aan de Engelsen voor geleverde salpeter ƒ 5674 werd betaald, waarmee de prijs op iets minder dan de voorlopig in rekening gebrachte sicca ropia 3, 8 uit kwam. Dit is in de rekening voor salpeter verwerkt. Er is opgedragen om de Engelsen tijdig te vragen welke hoeveelheid salpeter er op grond van de instructies van hun superieuren te verwachten zou zijn. Bovendien moet men afzien van de inkoop van kleine partijen die de Engelsen aanstoot zouden kunnen geven, maar merkt men bedrogen te worden dan moet men alles wat maar goed is, voor de recente prijs of iets daarboven inkopen. De schuld van de gomasto in Ghazipur Ghulabsen, volgens de rekening courant ƒ 6887,-, mag als oninbaar afgeschreven worden. fol. 1408 Het bestuur vroeg dit in zijn brief van 23 augustus 1763. Bovendien is het goed dat het bestuur te Patna hem wegens ernstige ziekte zonder uitzicht op herstel uit een tweejarige gevangenschap heeft ontslagen om problemen bij zijn sterven in de logie te voorkomen. Op de verkopingen van 29 oktober 1764 en 5 maart 1765 te Hooghly zijn gezien de omstandigheden en hun soort de goederen tamelijk goed verkocht. Volgens de rendementen en de brieven van het bestuur van 28 februari en 9 maart 1765 werd bij de eerste verkoping op een inkoopsbedrag van ƒ 97. 353 aan handelswaar, na aftrek van een verlies op het katoen van ruim 21 %, een winst van ƒ 26. 043 en op ƒ 16. 338 aan dranken een winst van ƒ11. 277 behaald. Bij de tweede verkoping werd op een inkoopsbedrag van ƒ 26. 946 een winst van ƒ 13. 374 en op de voorraad van 82. 250 lb Japans staafkoper van ƒ 41. 565 behaald. fol. 1409 Het bestuur is aangespoord de afzet steeds krachtig te bevorderen. Daarom is de bestelling van handelswaar uitgevoerd, 
behalve van het zink, omdat het niet voorradig was, en van de peper, omdat die niet gemist kon worden. Daar de Engelsen te Calcutta veel bouwen, is er uit de grote voorraad spijkers 50. 000 pond in diverse soort gezonden om daar met winst te verkopen. Er is bevolen aan te kondigen dat monsters drie dagen voor de verkoping te bezichtigen zijn. Ook zijn er 300 leggers arak gestuurd om van de grote voorraad af te komen en men aanneemt dat met de aanstaande komst van Robert Clive en zijn troepen de onlangs behaalde winst van 49 1/4 % nog zal toenemen. Het winstpercentage bij de eerste verkoping fol. 1410 is in de brief van het bestuur van 28 februari 1765 geheel fout vermeld en in plaats van de gemiddelde winst is slechts achter iedere koopwaar apart de winst genoemd. Dit moet veranderen. In de generale missive van 20 oktober 1765 is reeds bericht dat er op de bestelling van 57 1/2 ton aan baarzilver, of hele Suratse ropia's, niet meer dan ƒ 1. 611. 765 gezonden kon worden. In het vertrouwen dat Heren XVII het er mee eens zijn, werd, wegens de redenen die de directeur en de hoofdadministrateur in hun aparte brief van 9 maart 1765 geven en omdat de verkoop van het Japans staafkoper uit de hand 165 % winst heeft opgeleverd, deze verkoop goedgekeurd, hoewel het een afwijking van de voorschriften is. In het aparte briefje van 18 maart 1765 naar Bengalen is bevolen om over de verkoop en prijs fol. 1411 van Japans staafkoper met het bestuur op Coromandel te overleggen, waarbij de toestemming in de brief van 24 mei 1764 naar dit kantoor echter van kracht blijft. De voorlopige goedkeuring door het bestuur van de onkosten en uitgaven voor de vloten naar en vanuit Patna is bekrachtigd. Daar het bestuur getuigde dat er geen onbehoorlijkheden voorkomen in de opgaven van de hoofden van deze schepen van wat zij meer aan contanten uitgaven dan ze ontvingen, is de restitutie daarvan voorlopig goedgekeurd. De bedragen staan in de brief uit Bengalen van 28 februari 1765. Daar deze uitgaven op alle posten en plaatsen nodig zijn om een vlotte vaart te bevorderen en ze aanzienlijk zijn zonder dat er bewijzen van zijn te leveren, moeten de declaraties, evenals de peshkash, onder ede bevestigd worden.) 
En dewijl ons uyt de memorie, g'insereert in hun besluyt van den 13 e april 1764, gebleeken is dat de coelijs en pions dan tegen 10 stuyvers en dan ter selver tijd tegen 16 stuyvers en stuyvers 15, 12,- ijder per dag opgebragt worden, daar de pions bij de geinsereerde memorie in hun besluyt van den 28 e december maar tot ruym 4 stuyvers per dag, of sicca ropias 4 in de maand, komen te staan, zoo hebben wij de ministers aangeschreeven ons aangaande dit different berigt de nodige elucidatie te geeven en gerecommandeert om in dezen steeds eene gepaste menagie te betragten, gelijk mede om voortaan zo goed schiks niet te zijn in het approbeeren van het gedrag der Patnase bediendens, die, in stede van vier aangehoudene Europeesen uyt het commando van den vaandrig Castel, denzelven gepermitteert hadden weder 50 sepays in te huuren. 
Het is goedgekeurd dat de negotieboeken, die in april 1765 samen met de soldijboeken met de sloep Troonprins zouden worden toegezonden, tegen de voorschriften door de eerste in de kledenzaal Jan Carel Kist en de factuurhouder Johan Maurits Doeve zijn gecontroleerd, omdat er geen leden van de raad waren om dit te doen. Maar men was er wel verbaasd over fol. 1413 dat, terwijl die boeken reeds op 22 januari klaar waren, die controle in ruim anderhalve maand niet gereed was. Bovendien is het ergerlijk dat de boeken en andere handelspapieren, ondanks de aansporing door het bestuur, pas op 18 februari uit Patna te Hooghly zijn ontvangen. Ter verontschuldiging werd de voortdurende ziekte van de aftredende secunde aangevoerd, alsof het opperhoofd de boeken dan niet op tijd had kunnen afsluiten. Zulke voorwendsels worden niet meer geaccepteerd en de boeken dienen volgens de eerdere voorschriften op de vastgestelde tijd gereed te zijn. Zo niet, dan zal de daarop gestelde boete opgelegd worden. Dat geldt ook voor de soldijboeken, die de raadsleden Jan Carel Kist en Cornelis Rietveld zouden controleren. Nu moet men de beslissing over de uitgaven en inkomsten, het timmerwerk, de geschenken en uitstaande schulden, 
die gewoonlijk in de brieven naar Nederland behandeld worden, uitstellen. [fol. 1415 Nummering springt over van 1413 op 1415. Wat betreft de uitstaande schulden en nalatenschappen is conform het voorstel van het bestuur aan de zoon van de overleden tweede makelaar Damudar Sirkar toegestaan in de logie te verblijven op de belofte dat hij, naar mate zijn vorderingen binnenkomen, de schuld van zijn vader zal aflossen. Het bestuur is aangespoord zoveel mogelijk van hem te innen. Het besluit van het bestuur van 13 april 1764 om bij dat van 1 november 1763 te blijven, is goedgekeurd. De inlandse crediteuren van de overleden secunde te Kasimbazar Arend Jacob de Wilde zullen, ondanks hun dringend verzoek om betaling uit zijn boedel te ontvangen, niet tegemoet gekomen worden. Opdat er geen wettige reden tot klagen wordt gegeven, is het bestuur aangespoord om overeenkomstig het eerdere bevel deze boedel met spoed te verevenen. fol. 1416 In afwijking van het eerdere verbod is bij besluit van 23 juli 1765 uit de boedel van de overleden factuurhouder Pieter Johan Ribout ƒ 7875,- plus een rente van 6 % per jaar sinds eind april 1759 aan Weesmeesters te Batavia uitgekeerd. Dit was als legitieme portie voor zijn dochtertje in de kas te Hooghly gestort en in de hoofdboeken daar op de rekening van de weeskamer te Batavia ingeboekt. De boedel van Ribout was aan die van De Wilde gekoppeld. Het is een goede maatregel dat uit de boedel van de overleden derde persoon te Patna Daniel Aukema ƒ 1955 is ingehouden, die hij tekort was gekomen op de leverantie van verpakkingsmateriaal. De rest van ƒ 96 is ten gunste van Hooghly ingeboekt. Men verwacht snel een opgave van de factuurhouder hoe groot het debet in deze boedel nog is. fol. 1417 Onder de huishoudelijke zaken moest helaas bij besluit van eind november 1764 ƒ 975,- voor tien vaten teer, of rsd 40, 30,- dan wel ƒ 97, 10,- het vat, betaald worden. Het bestuur moest de equipagemeester deze dure aankoop wel toestaan, omdat er geen teer uit Europa ontvangen was. De eerste in de kledenzaal maakte er verleden jaar bezwaar tegen dat hij onder ede moest getuigen, dat het aantal koelies en andere werklieden alleen voor de Compagnie was gebruikt en niet voor een minder loon te krijgen was geweest. Op zijn verzoek en het advies van het bestuur werd toegestaan om hem een vast bedrag voor koelieloon te geven bepaald naar het in genoemde jaren hoogste en laagste bedrag van ropia 2819 en 2294. Tevens vroeg men om een memorie hoeveel de pakhuismeesters fol. 1418 te Hooghly en Kasimbazar daarvoor zouden moeten krijgen. Met deze vaste bedragen hoopte men zuinig uit te zijn en dat ze bij veranderende omstandigheden niet te zeer overschreden zouden worden. Maar uit de brief van 28 februari 1765 bleek dat op grond van stukken van de hoofdadministrateur en van de pakhuismeester te Kasimbazar het bestuur op 29 januari had besloten om de pakhuismeesters te Hooghly ropia 500, de eerste in de kledenzaal ropia 400 en aan de pakhuismeester te Kasimbazar ropia 400 per maand voor koelielonen uit te keren. Welke schijnbare redenen voor het totale bedrag van ƒ 23. 400,- ook worden aangevoerd, het is veel te hoog. fol. 1419 Als er met overleg was gehandeld en er zuinigheid was betracht, zoals ieder doet als het zijn eigen zaken betreft, dan was het wel anders gegaan. Daar hier bij de huidige slechte omstandigheden en hoge uitgaven in Bengalen niet aan voorbijgegaan kan worden, is bevolen in plaats van het voorlopig uitgekeerde eens per maand een gespecificeerde rekening van de werkelijke uitgaven te eisen en die jaarlijks te laten beëdigen op waarheid en dat er, als ware het eigen zaken, was gehandeld. Dan kan voldoening volgen met een eerder toegekende opslag van 5 %. Eveneens is het bestuur bericht dat niet was verwacht, dat equipagemeester Lucas Jurriaansz. Zuijdland, fol. 1420 nadat hij de eed had afgelegd op de barkvrachten met de reserve genoemd in het besluit van 7 oktober 1763, zoals goedgekeurd door de Hoge Regering, nu weer met bezwaren tegen deze eed kwam. Hij probeert slechts om de goede opzet daarvan te ontlopen. De redenen die hij in de bijlage bij dit bericht daarvoor geeft, zijn van geen gewicht. De voorschriften betreffende de administrateurs en eersten in de kledenzaal en voor de equipagemeester aangaande barkvrachten, vaartuigen etc., waarop de laatste de eed moet afleggen onder ontvangst van 
een douceur van 5 %, moeten gehandhaafd worden. Betreffende de justitiële zaken in de brief van 28 februari 1765 wordt slechts een opmerking gemaakt over de opschorting door de directeur van het vonnis van de Hooghlysche Raad van Justitie tegen Jose Tortoso en Gregoor Pre. fol. 1421 Tegen hen, gewoon konstabels op een brigantijn, die onlangs onder Nederlandse vlag te Bengalen was aangekomen, koesterde men) 
vehemente suspicie van medepligtigheid aan de moord van den kapitain van gemeld vaarthuyg en herwaards zending van de gedetineerde met de stucken na gerequireert en ingekomen schriftelijk advis van den advocaat-fiscaal van India dientwegen, waarbij deselve sustineert dat de eysch van den fiscaal in Bengale tot de doodstraf tegen den eersten gefundeert is geweest. Dat de regter een mindere straffe opleggende, zig g'abuseert heeft. Dat de directeur het gemelde vonnis niet heeft kunnen approbeeren, dog dat deselve, in steede van hetzelve te surcheren, den Houglijsen officier hadde moeten ordonneeren om van het gewijsde in appêl te komen en dat sulx alsnog diende te geschieden voor den Raad van Justitie te Batavia. Goedgevonden den gemelde advocaat-fiscaal van India te gelasten om van het voorszijde vonnis te appelleeren en de actie in cas d'appel voor den Raad van Justitie deser casteels tegen de gemelde delinquanten te vervolgen, en de ministers onder toesending van het berigt van gemelde officier gerecommandeert zig zulx in 't vervolg in diergelijke gevallen tot narigt te laten strecken. 
Aangaande betrekkingen met andere kantoren is het juist dat er ƒ 7172 aan Coromandel is teruggerekend op ƒ 42. 999, die voor 88. 320 chancos in rekening was gebracht. Als daaronder 49. 982 waren geweest van de eerste soort dan zouden die te Bengalen met winst verkocht zijn, maar ze waren van mindere soorten, waarop het verlies niet aan Bengalen kan worden toegerekend. Naast wat over de inlandse zaken, waarop de Engelsen zoveel invloed hebben, reeds in de generale missive van 20 oktober 1765 en de geheime brieven uit Bengalen van 2 augustus 1764 en 9 maart 1765 is geschreven, is met leedwezen opgemerkt fol. 1423 dat de gevolgen van de binnenlandse oorlog tussen de Engelsen en de moslims ook de Compagnie hebben geraakt. De logie te Fatwa is met pakhuis en gebouwen door de plunderaars geheel met de grond gelijk gemaakt. Te Patna moest voorlopig een golah van matten en bamboe worden opgetrokken en er zou een opgave van de kosten van de noodzakelijke gebouwen worden gezonden. Daar er geen verhaal mogelijk is, zal men zich daar wel bij moeten neerleggen. Wel is bevolen hierin zo zuinig mogelijk te zijn en slechts dat voor te stellen, wat wezenlijk van nut is. Men heeft goedgekeurd dat het bestuur het bestuur te Patna er aan herinnerde, dat ze zichzelf en de goederen dienden te beschermen. fol. 1424 
Toen het bestuur 300 schutters had aangenomen, heeft het, op de waarschuwing niet te snel te handelen, weer 97 van hen ontslagen. Er is mee ingestemd dat in die omstandigheden te Hooghly 50 sepoys zijn aangenomen, maar dat ze op het bericht van de terugtocht van de mensen uit het binnenland weer zijn afgedankt en hun commandant slechts halve gage zou krijgen. Tevens is men het ermee eens dat de eis van de faujdar van ropia 20. 000 wegens een moord in Compagnies dorp met ongeveer ropia 5000 is afgedaan. Maar het bestuur moet goed toezicht houden en zoiets mag niet weer gebeuren. Ook is goedgekeurd dat het bestuur te Patna de duan van de koning bij zijn bezoek aan het opperhoofd een niet te vermijden geschenk deed. fol. 1425 Het ging om 100 lb kruidnagels, 100 lb nootmuskaat, 75 lb foelie en 75 lb kaneel. Zo werden de eer en de belangen van de Compagnie niet geschaad en het geschenk was een derde van wat de duan graag wilde hebben. Gezien de omstandigheden zijn alle in de genoemde brieven vermelde maatregelen betreffende de inlandse zaken goedgekeurd. Het is juist dat volgens de brief van 28 februari 1765 het opperhoofd te Kasimbazar Johannes Bacheracht de klacht van het Engelse opperhoofd ter plaatse dat enige vaartuigen, die ze al gehuurd en betaald hadden, door de Nederlanders met geweld waren weggenomen, als ongegrond en onwaarschijnlijk van de hand had gewezen. Het Engelse opperhoofd eiste teruggave. Het is bovendien terecht dat hij over de onheuse en onbeleefde behandeling 
fol. 1426 door de Engelse vertegenwoordiger te Jellingij van kassier Overbeek bij de verscheping van de goederen uit Patna heeft geklaagd. Men stond daarbij in zijn goed recht, maar er kwam nog geen reactie. Ook is goedgekeurd dat de Engelse kapitein Henry Gardiner op verzoek van gouverneur Spencer bij besluit van 3 januari 1765 tegen betaling van transport en kostgeld vervoer naar Nederland op de Cornelia Hillegonda is verleend. Terecht is dat geweigerd aan een andere persoon. Het verbod op het verlenen van vervoer is hernieuwd. Volgens de geheime brief van 25 augustus 1764 kreeg gouverneur Henry Vansittart op zijn verzoek om drie touwen van 21 duim, vier van 19 en twee van 9 duim te krijgen, een touw van 19 en drie van 16 duim voor tweemaal de prijs. Men gaat hiermee akkoord, aangezien de equipagemeester verklaarde fol. 1427 dat ze gemist konden worden en door lang liggen toch enigszins verdroogd waren. De successen van de Engelsen vermeld in de geheime brief van 9 maart 1765 zijn voor kennisneming aangenomen, maar, zonder te vervallen in laffe toegevendheid en verwaarlozing van Compagnies vrijheid, moet wel iedere verwijdering met hen vermeden worden. De aanstelling van koopman Cornelis Rietveld tot fiscaal en dorpsmeester in plaats van de overleden koopman Andreas Franciscus Immens is bevestigd. Personalia. fol. 1428 Personalia. Anders dan aan de Patnase chirurgijn Boudewijn Cuperus, aan wie wegens precedent bij repatriëring de bagage van een oppermeester werd toegestaan, moet men zich, als er voorschriften zijn, daaraan houden. Om aan overtredingen paal en perk te stellen mag niemand, van welke rang ook, direct naar Nederland terugkeren, maar moet hij bij verstrijken van zijn dienstverband eerst naar Batavia komen. Op het voorstel in de brief van 28 februari 1765 om loodsen die hun werk niet meer kunnen doen, de volle gage en kostgeld toe te kennen is positief gereageerd, tenzij hun gedrag, of iets anders zich daartegen verzetten. fol. 1429 Het aantal van 346 personen in de korte sterkte, die bij de brief van 28 februari 1765 was gevoegd, overschrijdt het getal van 286 koppen in de memorie van bezuiniging en het toevoegsel daarop bij geheim besluit van 30 juli 1756 Dit jaartal is niet goed leesbaar. Bij geheim besluit van 2 juli 1764 waren daaraan nog 40 artilleristen toegevoegd, maar er waren er maar 20. Er is bevolen het aantal boventalligen naar Batavia te zenden en de voorgeschreven sterkte stipt te handhaven. Tot hier zijn de besluiten behandeld die in de vergaderingen werden genomen. Na het vertrek van de IJsselmonde op 28 oktober 1765 arriveerde op 25 oktober na een reis via Malakka van ruim zes maanden de Troonprins uit Bengalen. Dit is onduidelijk; bedoeld lijkt na het afsluiten van de generale missive van 20 oktober 1765. fol. 1430 Dit schip bleef twee maanden te Malakka en bracht de gewone aparte en geheime brieven van 11 april 1765 en de negotie- en soldijboeken over 1763/64. Over deze boeken werd op 29 oktober geen besluit genomen, daar er dringender zaken waren en de Troonprins zo snel mogelijk diende terug te keren. De kosten van de sloepen en kleinere vaartuigen bedroegen in 1763/64 ƒ 44. 280,-, wat ƒ 5413 minder is dan het voorafgaande jaar, maar ƒ 15. 680,- meer dan voorgeschreven. De met de Hoop aangevoerde 1100 staven baarzilver zijn tegen sicca ropia 92,- de 100 sicca ropia zwaarte verkocht. fol. 1431 Dit is 4 anna meer dan de vorige maal.) 
De goude ropias waren verkogt tegen sicca ropias 12 het stuk, dog de ducaten, niet te verkoopen geweest zijnde voor de door de ministers bepaalde prijs van sicca ropias 4, 1,-, aan de cooplieden op leverantie aan lijwaten verstrekt tegen sicca ropias 3, 14,- en de resteerende destnassa ropias tegen 111 pees voor 100 sicca ropias. De vermunting van het payementsilver had verder geen voortgang gehad, mits gebrek aan loot, dat tot de suyvering van hetselve benodigt is, zijnde mede niet in te kopen geweest. Te Cassimbazaar hadden de bediendens sicca ropias 20. 000,- op interest genegotieert en op den insaam van Pattenij verstrekt, nevens nog 2000,- sicca ropias voor de ongelden in de afreyse der Patnase vloot. Te Patna waren sicca ropias 14. 000,- genegotieert tegen den interest van 3/4 percento 's maands en daarentegen weder 3 obligatiën tezamen bedragende sicca ropias 10. 000,- afgelegt, zijnde door de bediendens sicca ropias 6000,- op embalagie en sicca ropias 15. 000,- op lijwaten verstrekt. Wijders waren door die bediendens sicca ropias 62. 086, 6,- op wissel getrocken met de agio van 1 percento en nog sicca ropias 12. 700,- sonder opgeld, welke de Houglijse ministers wel met betaling gehonoreert. Dog hen egter wegens hunne schaarsheid van contanten gelast hadden geen wissels meer te trecken, maar de benodigde penningen tot den handel op interest te ligten. Gelijk sedert ook door hen 20. 000,- sicca ropias tegen de gewone rente genegotieert waren, terwijl hen nog sicca ropias 3000,- door de ministers per wissel overgemaakt zijn. 
Dit folio is ongenummerd. . 
Om af te wachten of sommige kooplieden wegens het niet aannemen van de firtij hun schulden mogelijk niet zouden aflossen, is het aanbesteden van textiel uitgesteld. In dat geval zou men hen van leverantie uitsluiten. Als tegemoetkoming is besloten om textiel uit Baddaal en Jagannathpur die 2 1/2 maand geleden uit de aurungs was verzonden en door oponthoud onderweg nog niet te Hooghly ontvangen was, bij de afrekening te betalen, daar de kooplieden daar niets aan konden doen. Als er naar de voorraad vooruitbetalingen zijn geschied, dan beloofden de kooplieden het ontbrekende zelf voor te schieten. fol. 1432 Ze eisten dan wel de gewone rente. Omdat niet alle kooplieden even vermogend zijn, weet het bestuur niet zeker of dit slaagt, maar men kon geen geld op rente verwerven, wat ook zo zijn bezwaren heeft. Omdat er dit jaar veel grove doeken zijn besteld, is het aanbod van de vermogende leverancier van Dhakase textiel Santok Ray om 30. 000 stuks op krediet te leveren aangenomen. Op 26 maart 1765 was besloten om hem 10. 000 gerassen en elk even veel guinees en salempuris te laten leveren op voorwaarden en prijzen gelijk aan die met andere kooplieden. De kooplieden te Kasimbazar vroegen om textiel die te laat uit de weefplaatsen was gekomen fol. 1433 en dus niet geaccepteerd was, op de bestelling voor 1765 en de prijzen van het vorige jaar te mogen leveren. Het bestuur besloot om wat acceptabel was in die partij van ongeveer 10. 000 stuks, voor de lagere prijs van grove textiel aan te nemen, omdat er dit jaar in Kasimbazar geen aanbesteding zou zijn en ze dan daarmee zouden blijven zitten. Het bestuur te Patna had opnieuw sicca ropia 15. 000,- op leverantie van textiel verstrekt zonder de afrekening met de lijwatier af te wachten. Die werd pas bij de brief van 9 maart 1765 ontvangen, waarop het bestuur had besloten dat de achterstand van sicca ropia ten laste van hem zou blijven en dat hij voor de afrekening geen nieuwe verstrekkingen mocht doen. fol. 1434 Hij moest direct naar de prijzen en vooruitzichten van de textielhandel van dit jaar informeren en dit ter goedkeuring aan het bestuur voorleggen. De adapangia- en tannyzijde uit de novemberoogst zou, verhaspeld als het vorige jaar, op dezelfde prijs als toen respectievelijk ƒ 8, 6, 9 3/4 het pond soort AA en ƒ 7, 14, 12 het pond soort A uitkomen. Het bestuur besloot, op een monster van tanny gelijk aan die van het voorafgaande jaar, in te kopen en 10. 000 lb te laten aanreden. Er lag nog een goede voorraad in de pakhuizen. Bovendien werd besloten van de adapangia de volledige bestelling van 15. 000 lb in te kopen en geen mochta, omdat er nog veel in voorraad was. Daar de leveranciers beloofden de prijzen van het voorafgaande jaar aan te houden, besloot het bestuur de bestellingen voor Europa en Japan geheel aan te besteden, maar gezien het geldgebrek op krediet. Het bestelde op de formele eis in plaats van 57 1/2 ton zilver, of Suratse ropia's, 56 ton, in plaats van 20. 000 lb zink 100. 000 lb en in plaats van 20. 000 lb tin 50. 000 lb. fol. 1435 Wegens de slechte staat van de gebouwen en vestingwerken vreest het bestuur dat de uitgaven aan timmerwerk en reparatie jaar na jaar zullen stijgen. Aan de daroga van de pachotra is het jaarlijks geschenk van sicca ropia 4000 gegeven, aan de raja van Kharagpur en het hoofd van de chakar dat van ƒ 1575, terwijl het peshkash voor 1763 en 1764 van per jaar ƒ 41. 595 ook niet was te vermijden. In 
de directie Bengalen bedroegen in 1763/64 de uitgaven ƒ 496. 171 en de inkomsten ƒ 226. 775, zodat er een negatief saldo van ƒ 269. 396 was. Vergeleken met 1762/63 waren er echter ƒ 11. 394 minder uitgaven en ƒ 36. 107 meer inkomsten, zodat er een verbetering van ƒ 47. 501 was. Een toelichting is te vinden bij het besluit te Hooghly van 26 maart 1765. Over de fraude fol. 1436 van de sindsdien gevluchte sergeant en garnizoensschrijver Suijkers met de kwitantierollen, ordonnanties en soldijen meldt het bestuur dat hij die van 1756 tot 1762 heeft gepleegd en dat daardoor van de Compagnie ƒ 14. 166 werd ontvreemd. Zijn goederen zijn verkocht. De opbrengst was na aftrek van de gerechtelijke kosten ropia 4267, waarvan de fiscaal inbeslagneming zal eisen. Volgens de aparte brief van de directeur en hoofdadministrateur is het verzoek van het bestuur te Patna nieuwe methoden bij het verlenen van voorschotten op de levering van opium te mogen toepassen, afgewezen. De aard daarvan en of het een verbetering was bleef onduidelijk. Het bestuur beval om met voorschotten zeer voorzichtig te zijn. Betreffende de inlandse zaken vreesde het bestuur te Kasimbazar dat, als er al geen boete werd geëist, de nawab zou proberen verdubbeling van de nesser te bedingen. Het bestuur gaf het opperhoofd en de secunde daar toestemming om hem het gebruikelijke en desnoods het dubbele welkomsgeschenk te geven. fol. 1437 De rest van de vloot die bij Jellingij was aangehouden, is zonder enige kosten vrijgegeven. Toen het bericht over deze aanhouding werd ontvangen, was de Engelse agent aan het hof te Murshidabad, Samuel Middleton, toevallig te Hooghly. Hij bood hulp aan en wist de schepen met een schriftelijk bevel vrij te krijgen, ondanks de oppositie van de duan en de onwilligheid van de nawab. De faujdar te Hooghly kreeg voor de hierboven genoemde verklaring sicca ropia 4100,- en voor het oogluikend toelaten van aanvoer van benodigdheden en afvoer van goederen sicca ropia 2900,-. De nawab had dit verboden. Over de vreemde natiën meldde het bestuur dat volgens de laatste geruchten het Engelse leger niet naar Benares was gegaan, maar naar de hoofdstad van Oudh en voornaamste plaats van de wazir Shuja-ud-Daula, Lucknow. De laatste verzamelde te Delhi troepen om een laatste poging te doen zijn landen te heroveren. Te Calcutta heerst onrust over het lang wegblijven van Robert Clive, terwijl naast een schip nog een ander van zijn eskader, dat 800 man zou aanvoeren, wordt vermist. De reeds aangekomen schepen hadden veel doden. De gevraagde versterkingen uit Bombay en Madras waren onderweg. 
Coromandel fol. 1438 De toestand op Coromandel is slecht en baart grote zorgen. Het volgende werd daarheen verzonden.) 
Voor Nagapatnam 
Aan contanten 
3059 12679/15360 marcq troys marcq fijn 2610, 18 9691/10240 goud bij gewigt aan 346 staven ƒ 1. 053. 280, 03,-10. 068 pees coubangs goude Japanse 148. 033, 16,-1. 024 pees pagoden " Nagapatnamse " 4. 300, 16,-Per transport ƒ 1. 205. 614, 15,-Aan koopmanschappen 50. 000 lb. koper Japans aan staven in 400 kistjes ƒ 15. 000,--,-200. 000 " suykerpoeder in 550 canassers " 17. 280,--,-79 962 " " candij " 203 " " 11. 898, 07,-2 pees laken blaauw " 384, 18,-3 " " schairroode " 725, 02,-1. 024½ lb. geel koper aan 23 plaaten " 851, 12, 8 144½ " moernagulen geconfijte in 5 potten " 143, 19,-2. 000 pees nooten " " 2 amen " 414, 01, 8 25 rollen floers crips lampher " 466, 01, 8 50. 025 lb. ijzer " 6. 628, 06, 8 ƒ 53. 792, 08,-Aan provisien en benodigtheden 1 balij zackij Japanse ƒ 27, 11,-1 " zooya " " 14, 14,-1 " persiken " " 10, 02, 8 2 kelders brandewijn " 44, 12,-2 " gedisteleerde wateren hollands " 198, 10, 8 2 kelders gedisteleerde wateren inlands " 57, 12,-1000 bossen bindrottings " 456,--,-¼ aam been asch " 50, 08, 8 70 pees essay of scheykolfjes " 14, 12, 8 267 stukken nesten porcelijnen in zoort Chineese } " 92,--,-130 lb. of 104 cattijs radix china in een kas" 13, 01,-1 pees pennemes met barnsteene hegt " 9, 01,-4 " glase tregters " 2, 05, 8 6000 pees goenijs breede Bengaals " 1. 518,--,-100 lb. koper geeykt proefgewigt aan 2 pees " 68,--,-2 pees houte schalen groote met ijzere beslag " 10, 11,-Transporteere ƒ 2. 587, 01, 8 ƒ 1. 259. 407, 03,-Per transport ƒ 2. 587, 01, 8 ƒ 1. 259. 407, 03,-550 7/8 lb. metale gewigten aan 20 pees ƒ 205, 10,-1 pees balans groote ijzere " 18, 18,-Uyt de te meldene administratien De equipagiewerff ƒ 7. 065, 02, 8 wapenkamer " 974, 08,-arthillerije " 309,--,-kleene winkel " 1. 499, 17,-medicinale winkel 551, 05, 8 T provisiemaguazijn 20. 094, 15,-ijzer " 983, 04, 8 ambagtsquartier 5. 245, 08, 8 ƒ 36. 723, 01,- ƒ 39. 534, 10, 8 In aanreekening ten laste ƒ 30. 822, 06,-Ten faveure " 455, 11,-Voor 2 percento Bataviase ongelden opƒ. 93. 092, 18,- is ƒ 1. 865, 17,-T versondene na Nagapatnam bedraagt ƒ 1. 331. 629, 16, 8 Voor Palliacatta Aan koopmanschappen. 50. 000 lb. koper Japans aan staven in 400 kistjes ƒ 15. 000,--,-25. 000 lb. suykerpoeder in 85 canassers " 2. 160,--,-25. 000 lb. suyker candij in 60 canassers " 3. 720,--,-ƒ 20. 880,--,-Aan provisien en benodigtheden 25 flessen rosewater Persiaans in een kas ƒ 13,--,- 1 kelder brandewijn " 22, 06,-100 bossen bindrottings " 45, 12,-1 kelder gedisteleerde wateren inlands " 28, 16,-Uyt de te meldene administratien De equipagiewerff ƒ 441, 02,-wapenkamer " 3,--,-arthillerije " 10, 15,-kleene winkel " 147,--,-T provisiemaguasijn " 17, 10,-ijzermaguasijn 144, 08, 8 ƒ 763, 15, 8 ƒ 873, 09, 8 Voor 2 percento Bataviase ongelden op ƒ 21. 753, 9, 8 is " 435, 01, 8 T versondene na Paliacatta bedraagt ƒ 22. 188, 11,-Transporteere ƒ 1. 353. 818, 07, 08 Per transport ƒ 1. 353. 818, 07, 08 Voor Sadraspatnam Aan koopmanschappen. 20. 055 lb. poedersuyker in 89 canassers ƒ 1. 732, 15,-19. 783 lb. candijsuyker in 56 canassers " 2. 872, 12,-ƒ 4. 605, 07,-Aan provisien en benodigtheden 2 kelders gedisteleerde wateren inlands ƒ 57, 12,-25 flessen rose water Persiaans in een kas " 13,--,-2 pees brillen met goude randen " 80, 08,-2 " " " silvere " " 6, 15,-20 bossen bindrottings " 9, 02, 8 2 pees fijne knipschaartjes " 2, 11, 8 Uyt de te meldene administratien De equipagiewerff ƒ 350, 17, 8 wapenkamer 72, 09,-arthillerije " 7, 10,-kleene winkel 503, 05, 8 medicinale winkel " 143,--,-T ijzere maguazijn " 124, 17,-T ambagtsquartier " 102,--,- ƒ 1. 303, 19,-ƒ 1. 473, 08,-Voor 2 percento Bataviase ongelden op ƒ 6. 073, 7, 8 is " 21, 09, 8 T versondene na Sadraspatnam bedraagt ƒ 6. 200, 04, 8 Voor Jaggernaykpoeram Aan koopmanschappen 200. 000 lb. koper Japans aan staven in 1600 kistjes ƒ 60. 140,-,-30. 038 lb suykerpoeder in 70 canassers " 2. 595, 06,-30. 219 " suyker candij " 73 " 4. 496, 12,- 9. 026 " ijzer " 1. 238, 06, 8 19. 990 " notenmuschaten in 267 kisten " 3. 998,--,- 20. 023 " garrioffelnagulen als 8. 010 lb. in evengemelde kisten bij de noten gestort 12. 013 " " 137 kisten 20. 023 lb. garrioffel nagulen als gemelte kosten " 8. 009, 04,- 3. 080 lb. foelij of macis van de zoort raap of 2 de zoort 20 soukels ƒ 1. 848,--,- 1. 000 lb. quikzilver in 3 kassen en 7 vaatjes " 2. 714, 01, 8 Transporteere ƒ 85. 039, 10,- ƒ 1. 360. 018, 12,-Per transport ƒ 85. 039, 10,- ƒ 1. 360. 018, 12,-117½ lb. moernagulen geconfijte in 4 potten ƒ 117,--, 8 500 lb. ongemale vermillioen in 2 vaatjes ƒ 1. 414, 01,-ƒ 86. 570, 11, 8 Aan provisien en benodigtheden 4 kelders brandewijn ƒ 114, 01, 8 10 " gedisteleerde wateren inlands " 288,--,-80 bossen bindrottings " 31, 05,-25 pees brillen gemeene " 55, 16,-15 " knipschairtjes " 19, 06, 8 12 " vergroot en brandglaasen " 13, 18,-De equipagiewerff ƒ 177, 07, 8 wapenkamer " 8, 10,- arthillerije " 8, 10,- kleene winkel " 193, 03,-T ijzermaguasijn " 145,--,-T ambagtsquartier " 1. 666, 10,-ƒ 2. 199,-, 8 ƒ 2. 721, 07, 8 In geschenke ten bedrage van " 851, 07, 8 Voor 2 percento Bataviase ongelden op ƒ90. 143, 6, 8 is " 1. 802, 17, 8 T versondene na Jaggernaikpoeram bedraagt ƒ 91. 946, 04,-Voor Bimilipatnam Aan koopmanschappen 8. 055 lb. suykerpoeder in 22 canassers ƒ 695, 19,-5. 002 " suiker candij in 13 " " 744, 06,-10. 042 lb aluyn witte Chineese in 58 canassers " 674, 16, 8 200. 000 lb. koper Japans aan staven in 1600 kisjes " 60. 140,--,-1000 lb quikzilver in 9 kassen " 2. 589, 11,-316 " vermillioen ongemalen in een vaatje " 904, 07,-117 lb. moernagelen geconfijte in 4 potten " 116, 11,-ƒ 65. 865, 10, 8 Aan provisien & benodigtheden 2 kelders brandewijn ƒ 72,--,-2 " gedisteleerden wateren inlands " 57, 12,- 30 bossen bindrottings " 11, 15,-Transporteere ƒ 141, 07,- ƒ 65. 865, 10, 8 ƒ 1. 451. 964, 16,-Per transport ƒ 141, 07,- ƒ 65. 865, 10, 8 ƒ 1. 451. 964, 16,-Uit de te meldene administratien De equipagiewerff ƒ 291, 01, 8 wapenkamer " 651, 09,-De arthillerije " 2, 11,- kleen winkel " 114, 06, 8 medicinale winkel " 57, 05,-T provisiemaguazijn " 110,--,-T ijzermaguazijn " 236, 04,-T ambagtsquartier " 311, 12,-ƒ 1. 774, 09,- ƒ 1. 915, 16,-In geschenk tot een bedrag van ƒ 635, 07, 8 Voor 2 percento Bataviase ongelden op ƒ 68. 416, 14 is ƒ 1. 368, 06, 8 T versondene na Bimilipatnam bedraagt ƒ 69. 785,--, 8 Sommarium Den 17 e maart per t schip Rotterdam ƒ 362. 320, 11,-Den 17 e maart per t schip Cattendijk ƒ 235. 731, 13,-Den 24 e april per 't schip de Vrouwe Petronella Maria " 542. 637, 17, 8 Den 20 e may per 't schip Scholtenburg " 174. 855, 19, 8 Den 24 e junij in aanreekening " 241, 04,-Den 28 e junij per de chialoup de Walvisch " 14. 770, 06, 8 Den 16 e julij nader per de chialoup de Walvisch " 132,--,-Den 7 e augustus in aanreekening " 36, 15,-Ultimo augustus in aanreekening " 903, 10,- ƒ 1. 331. 629, 16, 8 Voor Palliacatta Den 17 e maart per 't schip Cattendijke ƒ 15. 300,--,-Den 24 e april per 't schip de Vrouwe Petronella Maria " 6. 888, 11,-ƒ 22. 188, 11,-Voor Sadraspatnam Den 24 e april per de Vrouwe Petronella Maria " 6. 200, 04, 8 Voor Jaggernaikpoeram Den 17 e maart per t schip Rotterdam ƒ 83. 716, 18, 8 Den 17 e maart per t schip Cattendijke " 7. 233, 15,-Den 24 e april per t schip de Vrouwe Petronella Maria " 995, 10, 8 " 91. 946, 04,- Voor Bimilipatnam Den 17 e maart per t schip Rotterdam ƒ 67. 627, 13,-Den 17 e maart per t schip Cattendijke 1. 469, 01,-Den 24 e april per t schip de Vrouwe Petronella Maria " 688, 06, 8 ƒ 69. 785, 08,- ƒ 1. 521. 749, 16, 8 Fol. 1438r-1440v. (fol. 1441 Met de twee direct uit Nederland via Coromandel aangekomen schepen Rotterdam en Vrouwe Petronella Maria is op 5 oktober en 2 november 1765 ontvangen) 117 packen guinees gemeen gebleekt ƒ 44. 067, 08, 8 189 " " fijn " 128. 424, 06, 8 186 " " bruyn blauw 100. 587, 17, 8 19 " " gebleekt 's Compangies oude zoort " 11. 420, 09, 8 76 " " gemeen ruw " 27. 600, 17,-20 " " bleek blauw " 9. 515, 11,-120 " " gebleekt diverse caal " 93. 101, 17, 8 1 " " gemeen met roode hoofden " 371, 05,-7 " salempoeris gemeen gebleekt " 2. 273, 06,-37 " " fijn " " 24. 154, 09,-44 " " bruyn blaauw " 20. 199, 09, 8 9 " " gemeen ruw " 2. 652, 16,-8 " " de 18 poenjangs " 4. 742,--,-2 " moeris gebleekt " 1. 430, 17,-4 " " ordinaire witte " 6. 658, 18,-3 " " fijne " " 1. 972, 11, 8 8 " " bruyn blaauw " 6. 171, 04,-13 " " gebleekt diverse caal " 9. 091, 14,-12 " bethilles ijle gebleekt " 6. 936, 06,-10 " " grove smalle gebleekt " 4. 085,--,-6 " " " breede " " 5. 229, 18,-5 " " sestergantij " 5. 662, 07,-3 " " extra fijne breede " 4. 691, 12,-5 " " fijne breede " 5. 842, 12, 8 9 " " smalle " 5. 630, 12, 8 11 " " ternatanes " 8. 894, 13, 8 Transporteere ƒ 541. 409, 19,- Per transport ƒ 541. 409, 19,-11 packen bethilles otizaals " 7. 499, 13,-2 " " calleawaphoe " 2. 258, 04,-1 " " gebleekt met bloemen " 1. 140, 02, 8 4 " " " sonder " " 3. 381, 04,-1 " gingam beddetijk " 680, 16,-7 " " taffechelas fijne " 8. 949, 09,-3 " " " ordinaire " 2. 862,--,-7 " onderbroeks " 8. 721, 03, 8 2 " " fijne geschilderde " 3. 189, 07,-2 " cambayen ruwe roode " 978, 04,-1 " diverse " 1. 858,--, 8 9 monteerings rocken en broecken " 6. 414, 06,- 2 roemaals of neusdoeken supra fijne " 3. 043, 04,-1 " fijne " 2. 427, 16, 8 6 " sestergantij " 11. 502, 13,-3 " d'este…… " 5. 274, 19,-6 packen roemaals geruyte " 7. 921, 17,-9 chitsen fijne 22. 452, 07, 8 5 chelassen geruyte gingam " 4. 442, 02, 8 6 baftas bruyn blaauw " 2. 893, 18,-32 deekens gecattoeneerde " 5. 826, 08,-6 committers roode " 1. 901, 07,-4 " " swarte " 1. 188, 16,-6 zeildoek ruw " 1. 087, 10, 8 9 gobaards mattaram " 9. 826,--, 8 14 sarassen diverse 13. 091, 09, 8 2 sabegij " " 2. 266, 16, 8 2 sarongs " " 1. 097, 14, 8 9 taapjes " 11. 534, 08, 8 4 neusdoeken extra fijne " 8. 426, 13, 8 4 spreyen " 4. 917, 02,-1 neusdoeken en chitsen " 1. 494, 16,-3 guinees chitsen en roemaals " 5. 384, 19,-¼ stuk guinees tot monster " 2, 18, 8 18 packen roggevellen " 1. 045, 12,-1126 packen diverse lijwaten roggevellen en ¼ stuk guinees bedragende te zamen ƒ 718. 393, 18,-Per transport ƒ 718. 393, 18,-2 pees kopere g'eykte proefgewigten " 68,--,-3329 1/6 lb. staafkoper " 2. 703, 13,-Arduyne reuten blocken en vloersteenen ten bedrage van " 11. 497, 08, 8 770 lb. bedorve foelij " 472, 13,-1000 lb. wilde caneel Timorees " 116, 18, 8 8960 lb. koper aan hoepen " 7. 172, 11,-2005 lb. plaatkoper " 1. 495, 18,-35 7/91000 lasten tarw " 8. 878, 10,-1. 344. 000 pees kopere duyten " 16. 884,--,-Diverse onbequame canons " 7. 603, 04, 8 In aanreekening 55. 820, 02, 8 15. 692 lb. bedurve specerijen " -------,---,-2 kasjes met monster van specerijen " -------,---,-Diverse onbequame arthillerije wapengoederen " -------,---,-Ten goede ƒ 615,--,-Sommarium Den 31 october per een factuur van aanreekening ƒ 54. 874, 14, 8 Den 4 " " " memorie 945, 08,-Den 5 " " 't schip Rotterdam van Jaggernaykpoeram ƒ 218. 585, 09,- Bimilipatnam " 82. 800, 04,- 301. 385, 13,- 
Den 31 october per 't schip de Vrouwe Petronella Maria van Nagapatnam als per een factuur ƒ282. 277, 14,- Waarvan aftrecken voor 2 packen guinees bruin blauw die aldaar nat geworden en terugontfangen 
zijn ƒ 1. 027, 07, 8 ƒ 281. 250, 06, 8 Per een factuur 34. 356, 06,-ƒ 315. 606, 12, 8 Van Palliacatta Een factuur ƒ 25. 354, 17,- " " 23. 776, 13, 8 " " 11. 339, 05, 8 ƒ 60. 470, 16,-Van Sadraspatnam 97. 823, 13,-ƒ 473. 901, 01, 8 Somma ƒ 831. 106, 17,- Fol. 1441r-1442r. Er wordt gehoopt dat het schip, dat volgens de opdracht eind december 1765 of begin januari 1766 uit Bengalen komt, een aanzienlijke hoeveelheid textiel die nog op Coromandel ligt, naar Batavia zal meebrengen. Die textiel kon door het vroege vertrek niet door de Rotterdam en de Vrouwe Petronella Maria worden meegenomen. fol. 1443 Het tweede schip kwam te laat te Batavia aan om de textiel met de schepen van de eerste vloot mee te kunnen geven. Deze 254 pakken t. w. v. ƒ 283. 734 komen nu met de Schoonzicht en Blijdorp. Zoals hierboven aangegeven is de situatie op Coromandel zorgelijk. Zoals reeds in de generale missive van 8 mei 1765 vermeld, is om de redenen in het geheime besluit van 5 februari de gouverneur en directeur Christiaan van Teylingen ontslagen op grond van zijn verzoek fol. 1444 in een particuliere brief aan de gouverneur-generaal. Hij heeft zijn vijfjarig verband niet uitgediend en moet, met stilstand van gage vanaf de overdracht van het bestuur, naar Batavia terugkomen. Als zijn opvolger is de raad extra-ordinaris Pieter Haksteen benoemd, die het bestuur direct na aankomst moet overnemen. Hij moet de toestand in het gouvernement en de klachten over wanordelijk gedrag en afpersing door Van Teylingen onderzoeken. De geruchten daarover schijnen nader bevestigd te worden in een brief die opperkoopman en gewezen secunde op Coromandel David Coenraad Vick voor zijn repatriëring naar Nederland te Batavia heeft overhandigd.) 
Also dien brief in de jentiefse tale geschreeven en na veele moeyte in de Maleydse, mitsgaders uyt dese in de Nederduytsche taal getranslateerd bevonden is, door eenen Pauw Idde Naijker, zig noemende eersten rijksbestuurder van den vorst van Tansjour, aan dese regeering gerigt te wezen en te behelsen zeer heevigen en bittere klagten, nevens een verzoek dat hem regt en justitie gedaan mogte werden over de vexatien en confusien welke hij in zijne goederen van gemelte gouverneur Van Teylingen zoude hebben ondergaan, teffens het geval hem overgekomen, beschrijvende met sodanige omstandigheeden, welke in waarheyd bestaande gemelte Van Teylingen ten hoogsten strafwaardig zouden hebben gemaakt, insonderheyd dewijl desen Pauw Idde Naijker zig beroemd over bewesene diensten aan de Comp e die ook gantsch niet van de waarheyd scheenen te varieeren, nademaal dien persoon, volgens het genoteerde bij Nagapatnamse missive van den 2 e april 1750, een voornaam deel zoude gehad hebben in het verdrag tusschen de Comp e en den toenmaligen vorst van Tansjour op den 23 e maart bevorens geslooten wegens den afstand van 15 dorpen en meer andere voorregten aan de maatschappij. 
Dit geval is zo belangrijk dat Pieter Haksteen in de eerste plaats is bevolen de 
waarheid van de beschuldigingen nauwkeurig na te gaan. fol. 1446 Mochten die waar zijn dan moet hij Padawayi Naiker de schade vergoeden, naar mate de achting en reputatie van de Compagnie bij de Coromandelse landheren en machthebbers dit vereist. Dit is te vinden in het geheime besluit van 5 februari 1765, waarbij de vertaling van de brief van Pauw Idde Naijker is gevoegd. De geruchten over het baatzuchtig en onhebbelijke gedrag van Christiaan van Teijlingen eisen een onpartijdig en nauwkeurig onderzoek. Om traag overleg te voorkomen werd Pieter Haksteen bij zijn vertrek een geheime brief van 18 maart 1765 overhandigd, waarin hij gemachtigd werd om het gehele bedrijf te Nagapattinam en onderhorige kantoren te onderzoeken. fol. 1447 Daarbij moet hij vooral op de omvang en de oorsprong van de schulden van de kooplieden letten en de nodige maatregelen nemen om de handel, het bestuur en de rechtspraak op orde te brengen. De schuldigen moeten justitiëel gestraft worden, of de aanklachten moeten met de stukken naar Batavia gezonden worden. Ook als ze niet van overtredingen zijn te overtuigen, moet Haksteen dienaren van wie hij vindt dat een langer verblijf geen nut voor de Compagnie heeft, naar Batavia sturen. Hij moet, zonodig onafhankelijk van de leden van de raad te Nagapattinam, die maatregelen nemen die hij nodig vindt. Bij besluit van 7 maart 1765 is Haksteen ook een onderzoek opgedragen naar een tekort in de kleine kas van de overleden kassier Paulus Loman tot een bedrag van reeds uitbetaalde pagode van 12. 258, 187, 60. fol. 1448 Hij moet nagaan hoe er werd gehandeld met de ordonnantie op de grote kas van eind augustus 1759 door de toenmalige raad extraordinaris en gouverneur van Coromandel wijlen Lubbert Jan van Eck. Als daarover een rapport is ontvangen kan er over het geschrift dat opperkoopman David Coenraad Vick overhandigde, een besluit genomen worden. Toen dat op 7 maart 1765 werd behandeld zijn er regels voor een beter beheer van de grote en kleine kas vastgesteld, die Haksteen voor zover die nog niet zijn doorgevoerd, moet effectueren. Om Haksteen de nodige instructies te kunnen geven, zijn de gebruikelijke vergaderingen over Coromandel eerder dan gewoonlijk reeds op 4, 5 en 7 maart 1765 gehouden. fol. 1449 Daarin zijn de brieven van 28 juli, 14 oktober en 19 december 1764 behandeld. Het gebruik en de ladingen van de schepen, alsmede wat daaraan verstrekt werd, is goedgekeurd. Er is opgedragen om de Rotterdam de textiel van Noord-Coromandel te laten ophalen en dit schip weer eind juli van het verste kantoor Bimlipatam te laten vertrekken. De Vrouwe Petronella Maria moet de textiel op de zuidelijke kantoren afhalen en vandaar half augustus weer vertrekken. fol. 1450 Tevens werd bericht dat er eind december 1765 of begin januari 1766 nog een schip uit Bengalen te verwachten is om de dan nog op Noord- en Zuid-Coromandel liggende textiel naar Batavia mee te nemen. Dit moet men aan de onderhorige kantoren doorgeven. Met het goud en de koopwaren die daarin nog geladen konden worden, zullen de Kattendijke en Scholtenburg op weg naar Bengalen Nagapattinam aandoen. Het eerste schip vervoerde 100. 000 lb Japans staafkoper, de ene helft voor Nagapattinam de andere voor Pulicat. Dit is voor Pulicat wat daarvandaan besteld werd, maar Nagapattinam krijgt minder dan de bestelling, daar er nog een voorraad van 592. 499 9/16 lb is. fol. 1451 Betreffende de inkoop van textiel is het gunstig dat de kooplieden de levering voor 1764 voor Nederland en Azië conform de brief van 28 juli 1764 hadden geaccepteerd en dat volgens de brief van 14 oktober 1764 de bestellingen voor 1765 verdeeld waren. Maar het is vreemd dat ze om tijd voor overleg hebben gevraagd en klaagden dat ze stukken die bij inspectie te Batavia te weinig draden hadden, moesten vergoeden. Ze moesten wel enig uitschot leveren, daar het verboden was om particulier naar Batavia te vervoeren. Anders zouden hun pakhuizen er van overlopen. Dit argument is in tegenspraak met fol. 1452 de informatie in de genoemde brief van 14 oktober 1764 dat te Pegu, Atjeh, Kedah en Malakka niet op lengte of breedte wordt gelet. De kooplieden hoeven dus niet met het uitschot te blijven zitten. Daarom is hun verzoek, overgebracht in genoemde brief, en ook nog in die van 19 december 1764, om hen van vergoeding te ontslaan, afgewezen. Eveneens is er niet ingegaan op het verzoek van het bestuur in eerstgenoemde brief om ontheven te worden van de, bij besluit van 24 september 1764 opgelegde, vergoeding van een minder rendement dan 38 3/4 winst op 166 pakken diverse textiel. Die 
waren van de onderhorige kantoren ontvangen tot een waarde van ƒ 41. 683 zonder dat ze besteld waren. Er is geschreven fol. 1453 dat dit bedrag bij eerste gelegenheid in de kas van de Compagnie gestort dient te worden. Bovendien is het verboden om, als een kantoor de bestelde textiel niet kan leveren, die elders te betrekken. In de brief van 14 oktober 1764 meldde het bestuur dat het geen gebruik had kunnen maken van de toestemming om te Pulicat enige al ingepakte textiel van de gemachtigden van de luitenant van de moslims Assan Ina Dauwz over te nemen. Deze verblijft te Batavia. Die gemachtigden waren naar Madras vertrokken. Op verzoek van het bestuur is die toestemming hernieuwd, maar er moet wel goed op gelet worden dat het de textiel betreft die verleden jaar werd aangeboden. Maar het is niet passend en tegen het voorschrift dat het bestuur er volgens zijn brief van 19 december 1764 mee heeft ingestemd fol. 1454 dat de kooplieden op hun verzoek zonodig beschikbare textiel van goede kwaliteit mochten leveren, in plaats van die met het aantal draden dat besteld was. Er is geantwoord dat, terwijl er al getwijfeld kan worden aan de kwaliteit van de textiel, er volgens eed en plicht conform de bestelling geleverd dient te worden en dat afwijking daarvan door het bestuur vergoed moet worden. Zulke contracten mag men voortaan niet meer sluiten. Voor deze keer is men om het debet van de kooplieden te Pulicat te verminderen zo welwillend geweest goed te keuren dat de opperhoofden daar, boven op de bestelling voor 1764 van zes pakken blauwe, rode en purperen sarassen, een pak, of 10 corge, meer hadden aangenomen. Het verbod van een grotere verwerving dan die was vastgesteld, is evenwel vernieuwd. Van het bestuur te Sadras is opheldering gevraagd fol. 1455 of voor de textiel die tegen de besluiten van 6 april en 14 mei 1764 van mindere lengte en breedte en draden was, navenant minder is betaald. Deze werd met de Borsselen, Sloterdijk en Kievitsheuvel aangevoerd. Ze bracht ƒ 12. 060 minder op, wat vergoed moet worden, als er geen rekening mee is gehouden. Uit de brieven blijkt dat dit werd bevolen, maar niet dat het geld in de kas is gestort. De verzekering van de opperhoofden te Sadras in hun brief van 18 januari 1764 naar Nagapattinam dat ze de schuld van koopman Narnaspa Modely en compagnon met hen zouden afrekenen, is onvoldoende. Het bestuur te Nagapattinam is gevraagd of ze, conform de brief van 28 juli 1764, pagode 500 hadden afgelost. Dat bestuur is opgedragen daar, zoals het verplicht is, goed op te letten. fol. 1456 Dit betreft ook de vergoeding voor mindere lengte en breedte van textiel uit Bimlipatam en Jagannathpur, die door de kamers Hoorn en Enkhuizen was geconstateerd. Er is opheldering gevraagd waarom het bestuur op 27 februari 1764 de opperhoofden te Sadras heeft toegestaan om samen met de eerste en tweede soort guinees en bruinblauwe baftas ook derde soort voor Nederland te accepteren. Wat meer dan dat werd besteld voor Nederland en Azië is aangenomen, zal in Batavia verkocht worden en de opbrengst onder de 50 % dient door degenen die inkochten, of er toestemming voor gaven, vergoed te worden. In zijn brieven van 28 juli en 14 oktober 1764 voerde het bestuur op verzoek van de kooplieden te Sadras aan dat er in de, in januari en februari 1764 geleverde, textiel reeds een verbetering van de breedte was waargenomen. fol. 1457 Op die grond werd inschikkelijkheid betreffende de maten en kwaliteit gevraagd. Er is besloten de zaak eerst af te wachten, temeer daar volgens het bestuur de monsters te Sadras bij nameting tweeëndertigste el te smal bleken te zijn. Sinds 1717 waren volgens de aangehechte briefjes de leveranties daar op die grondslag geschied. Bovendien krimpt bij het opmaken en cangieën de textiel steeds iets. Daar is tegen aangevoerd dat het bestuur ook wel weet, en dat in de contracten moet worden vastgelegd, dat de maten daarna, of na het schilderen, juist dienen te zijn. Daarom mag er op grond van die gebrekkige monsters fol. 1458 geen aanbesteding en acceptatie geschieden. Er is streng bevolen er op te letten dat de monsters juist zijn, dat er als er een tekort is, daarnaar betaald wordt en dat men de ware conditie op de afpakbriefjes en de facturen aangeeft. De vorige bevelen om alle mindere soorten te vermijden en slechts textiel voor Nederland en Azië met maten en van kwaliteit overeenkomstig de bestellingen te accepteren, is herhaald. Deze keer is evenwel als een gedane zaak geaccepteerd dat de opperhoofden te Sadras acht pakken bruinblauw guinees eerste, tweede en derde soort meer dan de bestelling hebben aangenomen. Dit mag 
niet weer gebeuren fol. 1459 en is, voornamelijk voor de gekleurde doeken, verboden. Evenals het bestuur in zijn brief van 19 december 1764 is men er zeer ontevreden over dat er te Sadras op de bestelling voor 1764 wel 336 pakken te weinig zijn geleverd. De opperhoofden werd bevolen hun plicht te doen en dit te verbeteren. Men is het er mee eens dat het bestuur volgens zijn brief van 28 juli 1764 het bestuur te Palicol heeft geschreven, dat het het voorstel goedkeurt om kooplieden die anderen opruiien, voordraagt tot uitsluiting van de handel en daarbij ter vervanging andere kooplieden noemt. De ondervinding leerde meermaals fol. 1460 dat des te meer kooplieden en participanten er voor leverantie worden toegelaten, er des te minder wordt ontvangen. Dit dient men in het oog te houden en er naar te handelen. Volgens de brief van 14 oktober 1764 was de schuld van de kooplieden en wassers per eind februari 1764 nog ƒ 29. 040,-. Het bestuur zag geen problemen dat die bij het eind van de leverantie niet zou worden afgelost, maar in de volgende brief van 19 december werd daar niet meer over gesproken. In dezelfde brief werd bericht dat kooplieden te Jagannathpur de uit Batavia bestelde 53 corge fijn gebleekt extra soort Masulipatnams guinees niet voor een lagere prijs wilden leveren. fol. 1461 Ze wensten de prijs die de opperhoofden privé hadden toegestaan voor wat in 1763 met de Sloterdijk naar Batavia was gezonden. Wat ze boven de door het bestuur vastgestelde prijs hebben betaald, is hun ter vergoeding opgelegd. De kooplieden accepteerden de deze maal aangeboden verhoging niet en kregen daarop de eerdere verhoging zonder dat het bestuur dat had goedgekeurd. Het bestuur is opgedragen om wat de opperhoofden te Jagannathpur teveel hebben betaald door hen direct in de kas te laten storten en hen duidelijk te maken dat, als ze wederom de vastgestelde prijzen verhogen, maatregelen tegen hen zullen volgen om hen te doen gehoorzamen. Daar het fijn guinees, omdat het te duur is, niet kan worden afgezet, is bevolen niet meer dan wat al werd ontvangen in te kopen, zelfs als de bestelling nog niet geheel is uitgevoerd. Uit de brief van 14 oktober 1764 fol. 1462 bleek ook dat het bestuur ontevreden was dat er met het schip uit Bengalen uit Jagannathpur maar 350 pakken textiel waren verzonden. Het is opgedragen om de opperhoofden daar aan te sporen tot meer ijver en het verhogen van de prijzen nogmaals te verbieden, daar dit er maar toe leidt dat er nogmaals verhoging wordt geëist. Immers uit de brief van 19 december 1764 bleek dat er voor gewoon fijn, tweede en derde soort, en eveneens voor de oude Compagnies soorten en gewoon guinees meer was betaald en voor het corge hollands fijn guinees wat minder. Hoezeer men ook tegen prijsverhoging is, werd om redenen door het bestuur aangevoerd en omdat de dienaren ter plaatse verzekerden dat zonder dat de handel geheel zou stagneren, werd de prijsverhoging voor de eerstgenoemde textiel geaccepteerd. fol. 1463 Men verwacht dat het bestuur goed let op mogelijkheden de prijzen te verlagen.) 
Voor het overige hebben wij als een goede zaak aangemerkt dat de Masulipatnamse, zoowel als de Jaggernaykpoeramse cooplieden ieder op hunselfs in 't jentiefs met den anderen een verband aangegaan hadden, niet alleen tot de leverantie van de haar toebedeelde lijwaten, maar ook ter voldoening hunner gesamentlijke debet, onder aanmerking dat men in de presente netelige omstandigheden van tijd en zaken niet te voorzigtig kan zijn, en dus alle mogelijke middelen dient uyt te denken en in 't werk te stellen om de Maatschappij voor schade te bevrijden. 
Men is er ontevreden over dat er door onoplettendheid van de opperhoofden op de inkoop te Bimlipatam 67 pakken salempuris voor Nederland ontbraken, of liever dat niet tijdig is gerapporteerd dat de kooplieden weigerden die te leveren. fol. 1464 Een besluit is uitgesteld totdat de naar Bimlipatam gezonden gecommitteerden hun verslag hebben ingediend. Dit betreft ook een besluit over het verzoek van het bestuur in de brief van 14 oktober 1764 na te laten om het verantwoordelijk te houden voor het niet innen van een aan de gewezen residenten Pieter Abrahamsz. Bronsveld en Jan Visser opgelegde vergoeding. Wel is bevolen dit voor het vertrek van Christiaan van Teylingen te regelen, tenzij er goede redenen werden gegeven om hier vanaf te zien. Ook is gevraagd na te gaan of er nog iets 
te verwachten valt van de schuld van de overleden koopman te Bimlipatam Succa Darry Giddy van ƒ 8846. Het bestuur zei daar niets over. In de brief naar Coromandel fol. 1465 
zijn de besluiten van 19 oktober, 27 november en 18 december 1764, alsmede van 29 januari en 8 februari 1765 medegedeeld over diverse vergoedingen en correcties wegens te Batavia met verlies verkochte, te weinig aangevoerde, ondeugdelijke, dan wel naar Coromandel teruggezonden textiel. De betalingen dienen snel te geschieden. Men verwijst naar het afschrift in het Bataviase uitgaande briefboek onder 18 maart 1765, waarin erop wordt gewezen dat de verwerving van textiel in 1764 is teruggelopen en volgens de brief van 19 december 1764 niet meer dan 2405 pakken bedroeg. Dit is 365 3/4 pak minder dan in 1763, toen er ook al een vermindering van 345 3/4 pak was, wat in totaal uitkomt op 711 1/2 pak. fol. 1466 Het bestuur, de opperhoofden van de onderhorige kantoren en overige dienaren is gezegd dat dit moet verbeteren en dat wie daaraan meewerken rijkelijk beloond en wie dat nalaten streng gestraft zullen worden. Betreffende de schulden van de kooplieden is ernstig geklaagd dat, evenals verleden jaar, de lijst daarvan niet via Ceylon is meegezonden, zodat daar onzekerheid over is. Er is nadrukkelijk bevolen dat verzending na het uitvoeren van de bestelling dient te gebeuren. Nu kan er slechts iets gezegd worden over schulden die in de brieven zijn genoemd. fol. 1467 Volgens die van 28 juli 1764 bedroegen ze te Pulicat wel pagode 24. 868, hoewel in de brief van 14 maart stond dat de schulden door de levering van een goede partij textiel aanzienlijk waren verminderd. Er is geschreven dat er werd verwacht, dat ze na de leveringen geheel vereffend zullen zijn. De schulden die te Sadras ten tijde van het opperhoofd Philippus Jacobus Dormieux zijn gemaakt, bedragen pagode 10. 013. Het bestuur probeerde tevergeefs die te innen. Men hoorde te Batavia van de toenmalige secunde te Sadras, Tamerius Canter Visscher, dat hij er als fiscaal bij was gehaald, wat weinig passend is. De kooplieden Madhu Periathamby Tamboe Chettij en Gundur Bal Chettij beloofden schriftelijk hun schulden in vier jaar te voldoen, waarvan ze reeds pagode 2000 betaalden. fol. 1468 In de brief van 14 juni 1764 is geschreven dat deze gang van zaken tegen de bevelen was en dat de schulden geheel afgelost moesten worden. Het bestuur beval Dormieux de rest van de schuld van pagode 8013, of ƒ 38. 462, te voldoen onder handhaving van de verplichting van de kooplieden. Volgens de brief van 19 december 1764 is dit geschied. Zo is schade voor de Compagnie voorkomen, wat veel beter is dan een vordering op kooplieden. Dat Dormieux zich hiervoor aansprakelijk heeft gesteld, toont aan dat het inderdaad een vordering op die kooplieden was. fol. 1469 Nu de Compagnie door de betaling geen schade heeft geleden is bevolen om Dormieux bij de inning van zijn vordering op de kooplieden te helpen. Maar daarbij moet wel een tekort op ariaal cherise stenen, dat ten laste van hem was gebracht, verrekend worden. De schuld van Madhu Periathamby Chettij van pagode 3978 en van Gundur Bal Chettij van pagode 5024 is veel te hoog, zeker daar volgens de brief van 14 oktober 1764 de eerste vanaf eind augustus 1763 in drie maanden maar pagode 650 en de tweede maar pagode 450 aan textiel had geleverd, terwijl ze nadien daarmee zeer traag waren. Daarom is volmondig goedgekeurd dat het bestuur naar Sadras heeft bevolen die schulden te innen en dat het heeft aangegeven, dat het er zeer ontevreden over was fol. 1470 dat daar een schuld van de blauwververs van pagode 2968 slechts met pagode 45 was verminderd. Maar het bestuur is wel duidelijk gemaakt dat het nuttig en noodzakelijk is ook op de uitvoering van de inning van schulden toe te zien, omdat het daar regelmatig niet van kwam, zodat de Compagnie met de schade bleef zitten. Daar zijn op Coromandel veel voorbeelden van. Daarom is het des te beter dat het bestuur in zijn brief van 28 juli 1764 heeft bericht dat de schulden van de kooplieden te Jagannathpur, die per eind augustus 1763 nog pagode 11. 161 bedroegen, tot pagode 968 teruggebracht waren. In die brief werd tot genoegen ook gemeld dat de schulden van de kooplieden en wassers te Palicol, die per eind augustus 1763 ƒ 26. 374,- bedroegen, tot ƒ 18. 247 waren verminderd. fol. 1471 Helaas waren de kooplieden te Porto Novo volgens de afrekening per eind augustus 1763 onwillig hun schulden te vereffenen. Het bestuur is geschreven dat men verwacht dat ze daartoe nu waren overgehaald of gedwongen. Een besluit over de schulden en de kwestie 
over de gewezen residenten te Bimlipatam, Pieter Abrahamsz. Bronsveld en Jan Visser, is uitgesteld totdat de uitkomst van de daarheen gezonden commissie bekend is. Het voorstel in de schriftelijke verantwoording van Bronsveld, gevoegd bij het besluit van het bestuur van 2 juni 1764, om kapitaalkrachtige kooplieden tot de handel toe te laten, en met name de belangrijke leverancier Satie Naraindu, is niet onaannemenlijk. fol. 1472 Hij moet dan wel zo solvabel zijn, als Bronsveld hem voorstelt, en moet bereid zijn garant te staan voor de schulden van de andere kooplieden. Daarom is het goed dat het bestuur de afgezonden commissie en de nieuwe opperhoofden Jan Theodorus Pheijffer en Willem Duijneveld heeft bevolen om kooplieden die onvermogend, of onwillig zijn om hun schulden contant af te lossen, of er textiel voor te leveren, voor te dragen tot uitsluiting van de handel en andere vermogende en bekwame kooplieden voor te stellen. Maar het bestuur moet er wel op letten dat in zulke zaken omzichtig wordt gehandeld, daar iedere verandering nog geen verbetering hoeft te zijn. Een besluit over het verzoek van het bestuur in de brief van 28 juli 1764 om ontheven te worden van vergoeding van de kosten voor landpunten te Bimlipatam is uitgesteld totdat er meer gegevens zijn ontvangen. fol. 1473 Het bestuur voerde aan dat deze en het opvullen van de walgangen, hoewel deze werken zonder toestemming gebeurden, noodzakelijk waren voor de beveiliging van Compagnies contanten en bezittingen. Bovendien was er slechts nagelaten de kosten te specificeren. Wel is besloten om de gewezen eerste resident Pieter Abrahamsz. Bronsveld dat wat twee vaartuigen bij verkoop minder opbrachten dan ze oorspronkelijk waard waren, in rekening te brengen. Het betreft twee vaartuigen van de overleden Compagnies koopman Sicca Wirana. Ook een derde vaartuig dat Bronsveld aan particulieren placht te verhuren en dat verongelukte, wordt hem in rekening gebracht. Bronsveld heeft de belangen van de Compagnie slecht behartigd.) 
In de voorgedragene heffing der thollen en geregtigheden van de door de Comp e gepagte dorpen aldaar, alsmede te Bimilipatnam zelve, door eygene bediendens hebben wij wel geconsenteert, voor zooverre zulx ten voordeeligste voor de Comp e is. Dog wij hebben ons niet willen uytlaten of men de pagt dier dorpen, en wat daaraan annex is, langer zal aanhouden, of niet. En dierhalven is de dispositie daarover uytgesteld totdat wij, ingevolge ons voorjarig requisit, wegens de eygentlijke gesteldheyd dier zaak, en al wat daartoe behoort, de nodige elucidatie zullen hebben bekomen. 
In de brief van 28 juli 1764 werd bericht dat er van de oude schulden van kooplieden te Bimlipatam ten tijde van de opperhoofden Gijsbert van Velsen en Jacobus Henricus van Jever niets was terugbetaald. In de volgende brief van 14 oktober stond zelfs dat er wegens armoede niets bij hen te halen viel en dat ze hoofdelijk nog geen duizend gulden konden opbrengen. Daar men zich niet kan voorstellen dat van die schulden van in totaal ƒ 21. 881 niets te innen zou zijn, is het bestuur opgedragen de nieuwe opperhoofden te bevelen daartoe hun plicht te doen.) 
Wij hebben almeede niet dan met veel tegenzin uyt der ministers brief van den 14 e october 1764 ontwaard dat drie kooplieden, in namen Moepoeddij Chittij Jaya, Tammena Jagoe Naykeloe en Nalla Malla Narsinboeloe, welke tezamen in den debet, ten tijde van de geweezene opperhoofden Apeeng en Bloeme gemaakt, voor een aanmerkelijke somma van ƒ 25. 024, 18,- participeeren, en dus aan de Comp e nog ten agteren stonden, zig zo naar Poenemarken, als Visagapatnam en Visianagaram met de vlugt begeven hadden, zonder dat de Engelsche opperhoofden te Visagapatnam deselve op der ministers gedane reclame hadden willen extradeeren. 
Daar hiertegen weinig gedaan kan worden, is het goedgekeurd dat er volgens de brief van 19 december 1764 bij het Engelse bestuur te Madras is geprotesteerd, dat er maatregelen tegen vluchten zijn genomen en dat genoemde vorderingen op deze kooplieden aan resident Jan Visser in rekening zijn gebracht. Uit de brief van 14 oktober 1764 is helaas gebleken dat de oude Compagnies koopman fol. 1476 Kistna Panda Isanda bij zijn overlijden een 
schuld van ƒ 35. 242 heeft achtergelaten en dat er geen enkele kans is dat die geïnd kan worden, doordat ze onder Gijsbert van Velzen en Jacobus Henricus van Jever is ontstaan. Daarom, en om de boeken op te schonen, is toegestaan deze vordering af te schrijven. Maar over de schulden van de nieuwe kooplieden en de reeds ingeboekte 8000 pagoden voor de textiel die bij de inval van de Marathas was verbrand, werd nog geen besluit genomen. Dit is ook het geval met de kosten voor de bouw van het fort te Bimlipatam. Het begrote bedrag van ƒ 14. 158 werd met ƒ 8732 overschreden. De residenten Pieter Abrahamsz. Bronsveld en Carel Lodewijk Hagemeester voerden dit bedrag op als onkosten die bij de zogenaamde omsingelen van dat kantoor in 1761 zijn gemaakt. Tenslotte mag er ropia 663 3/4 die de overleden Hagemeester wel voor de goederen van de gevluchte tolk en brahmaan heeft ontvangen, maar niet heeft ingeboekt, afgeschreven worden. De berichten van de naar Bimlipatam gezonden gecommitteerden, zowel als van fol. 1477 de nieuwe opperhoofden worden afgewacht. Gelukkig betaalden de gewezen residenten daar ropia 5921 terug die ze op eigen gezag in contanten en in de vorm van geschenken aan de vorst en diens moeder gaven, en vergoedden de vroegere residenten Bronsveld en Hagemeester de Compagnie ropia 9300 die ze aan een zekere Gopoe gaven. Dit bedrag diende om een vordering die de overleden vorst Ananda Rasu op de gewezen residenten Jan Aping en Frederik Willem Bloeme zou hebben, af te betalen. Op bevel van het bestuur was het door hen reeds in de kas gestort. Hun verzoek om van deze vergoeding ontslagen te worden is afgewezen, maar Bronsveld en Hagemeester zullen van de Compagnie wel alle hulp krijgen om hun geld van genoemde vorst en Gopoe terug te krijgen, omdat ze door de duistere streken van hun inlandse dienaren in dit parket zijn geraakt. Daarbij mag de Compagnie geen nadeel ondervinden. fol. 1478 Pas nadat de gecommitteerden verslag hebben uitgebracht over de inning van de oude schulden, zal er een besluit over de nieuwe verstrekkingen aan de kooplieden genomen worden. Ook kon men nog geen besluit nemen over het bericht in de brief van 14 oktober 1764 dat er onder de nieuwe verstrekkingen aan de kooplieden van ƒ 66. 152,- zich een bedrag van ƒ 28. 175 ten laste van koopman Sicca Wirana bevindt. Dit betrof 6 1/2 pak bethilles en 21 pakken guinees gebleekt die in 1761 uit Nagapattinam naar Bimlipatam waren teruggezonden en waarvoor die koopman was gedebiteerd, terwijl het onduidelijk was waar die goederen gebleven waren. Het bestuur is voorgehouden dat dit verdacht is. fol. 1479 Daarbij komt nog dat in de verantwoording van resident Pieter Abrahamsz. Bronsveld, gevoegd bij het besluit te Nagapattinam van 2 juni 1764, over terugzending van 86 pakken guinees wordt gesproken. Aan de andere kant verklaart Bronsveld in zijn verantwoording dat hij en Hagemeester de kooplieden hadden toegestaan textiel naar elders te verzenden, omdat ze te Bimlipatam niet verkoopbaar was. Sicca Wirana was voor zijn deel gedebiteerd, maar het schip waarmee de goederen werden verzonden, was door tegenwind en ongelukken niet aangekomen en deze post bleef zo door het onvermogen van de kooplieden staan. Dit is een bewijs van willekeurig en strafbaar handelen. fol. 1480 Er hadden daartegen wel passende maatregelen genomen kunnen worden, maar een definitief besluit werd uitgesteld totdat een rapport van de gecommitteerden is ontvangen. Dit is ook het geval met pagode 6038 die naast wat hij in voorraad had, aan de leverancier Ankoel Panda Kistnama is verstrekt. Ook is er ernstig ongenoegen geuit dat er geen opgave is gedaan van de werkelijke schulden, hetzij goede, dubieuse dan wel slechte, waar zij verantwoordelijk voor zijn. fol. 1481 Volgens de lijst die in 1763 werd verzonden, is er te Porto Novo ƒ 15. 128 aan dubieuse schulden en te Jagannathpur ƒ 5137. In de brief van 14 juni 1764 is navraag gedaan en in het antwoord van 14 oktober 1764 wordt gemeld dat ze geheel desperaat zijn. Dat deze vorderingen aanvankelijk geheim zijn gehouden verdient een zware straf, en de aftredende gouverneur en raad zou zelfs de vergoeding ervan opgelegd kunnen worden. Men zal echter lankmoedig zijn. De schuld te Porto Novo ontstond al in 1740, toen de logie door de Marathas werd geplunderd, en is mede veroorzaakt door verlies van textiel die door koopman Wenga Dasselam Mudaliyar was geleverd. Deze was daarvoor in hechtenis genomen, maar hij was geheel niet in staat zijn schuld af te lossen. fol. 1482 De schuld te Jagannathpur is van vier kooplieden en 
ontstond onder de overleden resident Dirk Vrijmoet, die evenmin als deze vier kooplieden iets heeft nagelaten. Daarom zijn deze twee vorderingen op verzoek van het bestuur afgeschreven, maar er is wel streng bevolen om alle schulden van kooplieden jaarlijks samen met de lijsten via Ceylon precies te vermelden. Bovendien moet er elk jaar een memorie van alle schuldenaren, en ook van de openstaande vergoedingen, gestuurd worden, zodat is na te gaan of alle voorschriften zijn nagekomen. Tot besluit van deze netelige kwestie fol. 1484 In de nummering is 1483 overgeslagen kon men niet nalaten het bestuur onder ogen te brengen dat er, ondanks herhaalde aandrang, nauwelijks schulden zijn geïnd. Uit de lijst van nog openstaande posten, gevoegd bij de brief van 14 oktober 1764, die ook nog onvolledig was, is gebleken dat er per eind augustus 1763 nog het grote bedrag van ƒ 702. 296 aan schulden van kooplieden open stond. Bovendien ontbreekt een opgave van de schulden over 1764. De ordinaris raad en aantredende gouverneur en directeur fol. 1485 Pieter Haksteen is daarom in de brief van 18 maart 1765 opgedragen om direct na zijn aankomst onderzoek naar de schulden te doen. Wie zich aan nalatigheid hebben schuldig gemaakt, moeten de vordering in de kas storten. Die te Nagapattinam moeten vergoed worden door gouverneur Christiaan van Teylingen en de gemachtigden van de opperkoopman en gewezen secunde en hoofdadministrateur David Coenraad Vick, en die op de buitenkantoren door de opperhoofden en secunden daar. De twee eersten verleenden de voorschotten buiten de raad om. Helaas bleek uit de ontvangen brieven dat de afzet van goederen voornamelijk op de zuiderkantoren, maar ook in het noorden, in het laatste jaar aanzienlijk is teruggelopen. fol. 1486 In de brief van 19 december 1764 werd gemeld dat de verkoop in 1763/64 maar ƒ 571. 934 heeft opgebracht, wat ƒ 18. 526 minder is dan in het voorafgaande jaar. Als dit zo doorgaat dan wordt Coromandel een verliespost. Daartegen zijn de nodige aanbevelingen gedaan. Het doet de koopman plezier, als hij deugdelijke waren krijgt en geen bedorven, of oude producten. fol. 1487 Maar dat was veelal niet het geval en het is vreemd te hebben gemerkt dat er in Coromandel goederen, zelfs specerijen, waren die, zonder dat dit was gerapporteerd, al jaren in de pakhuizen hadden gelegen. Er was geen enkele poging gedaan ze te verkopen. Om schade en nadeel te voorkomen is op 4 maart 1765 besloten om ze voor de geldende prijs te verkopen. In de uitgaande brief van 18 maart zijn ze gespecificeerd. Uitgezonderd zijn een partij Hollands koper in hoepen, rood plaatkoper en 1000 lb wilde Timorse kaneel fol. 1488 die naar Batavia gezonden moeten worden. De specerijen vallen daar niet onder. Wat de goederen voor Nederland minder dan 75% opbrengen en die voor Azië minder dan 50%, moeten de pakhuismeesters en administrateurs die ze hebben bewaard of aangenomen, vergoeden om schade en winstderving te voorkomen. Het betreft de nalatenschap van de in 1763 overleden eerste pakhuismeester Anthony Bonck, de in 1761 afgetreden tweede pakhuismeester Jan Dideric Severin, de sinds 1761, maar onlangs afgetreden, hoofdadministrateur David Coenraad Vick en tenslotte de sinds 17 juni 1763 als opvolger van Bonck provisioneel aangestelde en later bevestigde eerste pakhuismeester Louis Filletas. De schade door lang liggen en indroging van de nootmuskaat en foelie over 1760 tot en met 1762 en de winstderving moeten ze vergoeden met de mogelijkheid daartegen bezwaar te maken. fol. 1489 Zij dienen dan aan te tonen dat ze de raad hadden ingelicht over de onverkoopbaarheid en het lang blijven liggen en dat ze daartegen bezwaar hadden gemaakt. Op de onderhorige kantoren moet men de voorraad specerijen uit 1760 tot en met 1762 eveneens ten laste van de desbetreffende opperhoofden en secunden brengen. Een voorraad van 15. 100 lb ijzer te Sadras en 66. 665 1/4 lb Perzische koperwerk en 7501 1/2 lb katoen, die onverkoopbaar te Bimlipatam ligt, moet voor de geldende prijs verkocht worden. De schade en de winstderving ten opzichte van het vastgestelde rendement dient men het bestuur daar in rekening te brengen. De voorraad van 333 3/4 lb rood staafkoper te Jagannathpur moet evenwel naar Batavia gezonden worden, terwijl 31169 lb onverkoopbare benzoë voor de geldende prijs verkocht moet 
worden. Men dient de opbrengst te vermelden, waarna daarover een besluit wordt genomen. De opperhoofden hadden fol. 1490 het bevel uit 1762 deze benzoë te verkopen niet opgevolgd. Als het te Coromandel geen redelijke winst oplevert, mag het bestuur 17. 615 lb zink en 27. 870 lb zeuglood, dat te Nagapattinam en onderhorige kantoren in voorraad is, of wat daar nog bij de ontvangst van de brief van 18 maart 1765 bij is gekomen, met de Kattendijke naar Bengalen zenden. Er is in de brief van 14 oktober 1764 met tegenzin gelezen dat met inlandse vaartuigen uit Kedah te Porto Novo een aanzienlijke hoeveelheid kruidnagels was aangevoerd. De resident daar berichtte dat die al naar gelang de kwaliteit tussen pagode 12 tot 20 de man van 24 lb was verkocht. Het bestuur kan zulke aanvoer niet beletten en beval de resident slechts meerdere aanvoer direct te melden. fol. 1491 Dit is goedgekeurd en er is bovendien bevolen om zoveel mogelijk na te gaan hoeveel er werd aangevoerd, aan wie het is verkocht, en of het door de Engelsen naar Europa is vervoerd, dan wel in Azië werd verkocht. Uit de brief van 19 december 1764 bleek dat de voorraden op alle vestigingen in Coromandel samen op de genoemde data ƒ 1. 680. 356 hebben bedragen. Naast wat reeds in de generale missive van 8 mei 1765 is gerapporteerd, is er op een bestelling van rsd 700. 000, of ƒ1. 680. 000, aan goud niet meer dan ƒ 1. 205. 614 geleverd. Daar het voldoende voor inkoop van textiel voor Europa en Azië was, is er, zoals hierboven gespecificeerd, aan koopwaar en wat verder in rekening is gebracht maar voor ƒ 316. 135 naar Coromandel gezonden. Wegens geringe afzet te Batavia en elders is de bestelling voor Azië in 1766 gering. fol. 1492 Wegens gebrek te Batavia is op 5 maart 1765 besloten om de toestemming van verleden jaar om geld op assignatie aan te nemen ingetrokken, maar er moeten wel zoveel mogelijk duiten worden verworven en naar Batavia gestuurd. Er is daaraan en ook op Java's Oostkust gebrek. Over de munt is niet veel op te merken. Gelukkig bleek uit het rapport bij de brief van 19 december 1764 dat er voor de eerste maal geen verschil tussen het essaai te Batavia en Coromandel is geweest.) 
Dog 'tgeen ons egter in 't oog is gelopen bestaat daarin dat de ministers ten dienste van de munt aldaar in 't maken van mattam, een parthij zelver ter quantiteyt van marcq 777, 6, 4 1/2 van 11 penningen , of 700 cheer, van particulieren ingekogt hadden tegens ƒ 36 ider cheer, als uytkomende tegens 72 stuyvers de reaal. 'Twelk, als veel te duur zijnde, door ons voor het vervolg g'interdiceerd is, en waartegen wij de ministers gelast hebben 'tzelve bij benoodigtheid van hier te vorderen. 
In zijn brief van 28 juli 1764 meldt het bestuur dat de opbrengst van de pachten te Palicol in 1762/63 ƒ 3271 meer is geweest dan in het voorafgaande jaar en, na aftrek van de uitgaven, op ƒ 1921 was uitgekomen. Het is goedgekeurd dat de opperhoofden hierom geprezen zijn. In de brief van 14 oktober 1764 wordt gesproken van de ernstige schade die de pachters van Compagnies dorpen vallende onder Nagapattinam in 1763 door de zware hitte hadden geleden. Om de redenen die het bestuur reeds in zijn brief van 7 april 1764 noemde, is toegestaan om hen te ontslaan van 246. 580 maten te weinig geleverde nely, van de helft van een tekort van 37. 251 maten klein gewas, of wel 18. 625 1/2 maat, en van 858 pardau en 6 fanum, of ƒ 1717 in contanten. Maar aan de genomineerde gouverneur en directeur raad ordinaris Pieter Haksteen is toegestaan fol. 1494 om te bedenken hoe door een veiliger verpachting zulke schade is te voorkomen. Met tegenzin las men in de brief van 19 december 1764 dat de pachten en domeinen te Nagapattinam bij de veiling van eind augustus voor 1764/65 niet meer dan pagode 8396, of ƒ 40. 304, en dus ƒ 11. 236 minder dan het voorafgaande jaar, hadden opgebracht. Die te Palicol brachten maar ƒ 2482 op. De verpachting van de dorpen en gehuchten onder Pulicat bracht gelukkig per eind augustus 1764 voor drie jaar een onveranderd bedrag van pagode 1000, of ƒ 4800,- op. De kosten voor reparatie van de vaartuigen te Coromandel waren met ƒ 20. 499 vrij hoog. fol. 1495 Er is aangedrongen op spaarzaamheid, maar het bedrag is wel afgeschreven. Daar aan de beloofde drie vaartuigen met het rechtstreeks zenden van de Nachtegaal en de Papegaai via Malakka in het vorige jaar nog één ontbrak, is de sloep Walvis gezonden. Het bestuur klaagde luid over de 
slechte nootmuskaat die het vorige jaar met de Giessenburg werd aangevoerd. Volgens een meegezonden justitiële verklaring voor de fiscaal was ze voor het grootste gedeelte vermolmd, verdord en onverkoopbaar. De toegezonden monsters bleken echter bij bezichtiging in de vergadering de gebruikelijke goede magere noten te bevatten die de kooplieden niet onbekend waren. fol. 1496 Het bestuur is de ongegrondheid van zijn klacht onder ogen gebracht en het is aangespoord zijn best te doen voor verkoop met de gebruikelijke afschrijving. Men zal geen andere soort gaan sturen en het rapport van de keuring op 7 maart 1765 is naar Coromandel gestuurd. Er is al vaker geklaagd over de slordige behandeling van het naar Batavia gezonden stof en gruis van specerijen. Dit was weer het geval met een partij die met de Vrouwe Elisabeth werd aangevoerd. Daarom is bij besluit van 6 december 1764 Coromandel als goede specerijen en tegen de verkoopsprijs aangerekend het ondergewicht van 49 lb op 1251 lb stof en witte blaadjes van foelie, van 73 lb op 3794 lb verpulverde noten en van 80 lb op 1844 lb kruidnagels. Ze komen ten laste van de verpakkers en verzegelaars. [fol. 1496a Twee folio's zijn als 1496 genummerd. Dat zal tot meer oplettendheid leiden. Op 11 december 1764 werd na klachten van de gezagvoerders op de Giessenburg, Thijs Fierman en Jan Berg, besloten het bestuur te bevelen om met de nieuwe schalen, balansen en geëikte gewichten uit Batavia de nog aanwezige kistjes met Japans staafkoper, die met dat schip en de Vrouwe Elisabeth zijn aangevoerd, na te wegen. Daarvan moet een beëdigde verklaring opgestuurd worden en het bestuur dient na te gaan of de ondergewichten van jaren achtereen juist of frauduleus waren. De genoemde schipper en opperstuurman schreven ze aan de ondeugdelijkheid van de weegschalen toe. Zij moeten ook de bewering in hun klacht dat de kruidnagels al voor het wegen gewand worden, nader toelichten en aangeven hoeveel vuilnis er dan al uitkwam. fol. 1497 Dit mag niet meer gebeuren, omdat er te veel verlies ontstaat, doordat de kroontjes er vanaf gevallen waren. Een te grote afschrijving op nootmuskaat en kruidnagels moet vergoed worden. Bovendien werd het bestuur bevolen om het bestuur te Palicol twee kayirutouwen die rafelig waren geworden en reeds verkocht hadden moeten zijn, voor de verkoopsprijs te laten voldoen. Ook moet dit bestuur de kosten van 282 el divers Hollands fluweel en van een rol Persiaans fluweel, die door lang liggen verstikt en ongeschikt als geschenk waren geworden, in de kas storten. Het had er beter voor moeten zorgen. Deze textiel kan het bestuur dan terugkrijgen. De vroegere secunde en hoofdadministrateur David Coenraad Vick voerde futiele en ongeloofwaardige redenen aan voor de late zending van de hoofd- en negotieboeken met bijlagen van 1761/62. fol. 1498 Er is herinnerd aan de bevelen voor het opmaken en verzenden daarvan. De huidige hoofdadministrateur en negotieboekhouder is er op gewezen dat de boeken aan het eind van het boekjaar gesloten moeten worden om ze in januari via Ceylon naar Batavia te kunnen zenden. Men bracht de vorige bevelen voor het houden van de negotie- en soldijboeken, speciaal artikel zeven van de aanvulling van 19 oktober 1753, in herinnering. Voor de zekerheid werd daarvan weer een exemplaar verzonden. Tevens is een opmerking gemaakt over de late ontvangst van de Coromandelse negotieboeken over 1762/63 pas bij de brief van 14 oktober 1764. Daaruit bleek dat de voordelen op verkoop maar ƒ 645. 675 en de ontvangsten ƒ 98. 815 zijn geweest. fol. 1499 Dat maakt samen ƒ 744. 490, terwijl de uitgaven ƒ 554. 789 waren. Het laatste is wel ƒ 11. 425 minder dan het voorafgaande jaar, maar de winsten op verkoop bedroegen wel ƒ 166. 536 minder. Hoewel de ontvangsten ƒ 12. 699 meer waren, zet dat geen zoden aan de dijk. Trekt men de uitgaven af van de inkomsten, dan is het positieve saldo slechts ƒ 189. 701. Het bestuur is er op gewezen dat dit nadelig is en dat bovendien de vooruitzichten voor 1763/64 slecht zijn met een vermindering van inkomsten op verkoop van goederen van ƒ 18. 526. Er is aangespoord dit te verbeteren, waarbij niet wordt getwijfeld aan de ijver van de benoemde gouverneur en directeur Pieter Haksteen. fol. 1500 Het is lovenswaardig dat volgens de brief van 14 oktober 1764 de voorraden per eind september 1764 te 
Nagapattinam en Pulicat uit 86 1/2 last rijst en 1467 last nely bestonden. Conform de voorschriften is dit genoeg voor vier jaar. Bij lage prijzen dient men de voorraden aan te vullen, zodat ook Ceylon kan worden bevoorraad. Volgens de brief van 19 december 1764 is de totale voorraad buskruit te Nagapattinam en de vestigingen te Pulicat, Sadras en Bimlipatam per eind augustus 1764 155. 887 1/2 lb. Men moet het daarop houden, hoewel de memorie van bezuiniging niet meer dan 100. 000 lb toestaat. De brief van 28 juli 1764 meldt dat er te Naore 60 zakken salpeter voor 18 1/4 pagode de bahar van 480 lb zijn ingekocht, maar dat daarop bij raffinage 33 % verlies werd geleden. fol. 1501 Daarbij moet zijn vergeten dat deze prijs op ƒ 18, 5,- de 100 lb uitkomt, wat bij een verlies van eenderde een prijs van ƒ 24, 6 2/3 de 100 lb betekent. Dit is ver boven de toegestane prijs van ƒ 20 â ƒ 21 de 100 lb, wat deze maal, omdat deze springstof nodig was, is geaccepteerd. Men moet voortaan beter opletten. De drie ontvangen monsters van salpeter uit Pulicat, Mogalturru en Motupalli werden apart geraffineerd, waarbij de twee eerste een verlies van respectievelijk 55 en 50 % gaven. De prijs wordt daardoor te hoog en daarom moet verder van inkoop afgezien worden. De salpeter uit Motupalli kost niet meer dan pagode 3, 4 1/8 of ƒ 15, 4, 8. fol. 1502 Met de onkosten is dat ƒ 16, 9,- de 100 lb en bij het verlies van 48 3/4 komt dat, met alle onkosten meegerekend, op slechts ƒ 23, 16, 15. Dat is zelfs iets minder dan in Bengalen en omdat ze in Coromandel, zowel als te Batavia goed werd bevonden is toegestaan zoveel salpeter, als voor eigen gebruik nodig is, in te slaan. Nadat er daarheen monsters zijn gestuurd, mag er ook voor Ceylon worden ingekocht wat men vandaar bestelt. Maar het is voorbarig dat de opperhoofden te Jagannathpur zonder keuring vooraf de kooplieden te Machilipatnam een voorschot van pagode 600 op leverantie van salpeter hebben gegeven. Het eventuele verlies daarop moeten ze vergoeden. Maar het is goed dat het bestuur de residenten te Palicol op hun verzoek fol. 1503 
heeft opgedragen bij de regent van Mogalturru vrijdom van tol op de uitvoer van daar gekochte salpeter te verkrijgen, mits die beter is dan het te Batavia ontvangen monster. Voor huishoudelijke zaken wordt verwezen naar de resoluties van de vergaderingen en de algemene brief naar Coromandel van 18 maart 1765.) 
De mhoor en heydensch regeering, waaromtrent wij uyt der ministers advisen alweder met leedweesen bespeurt hebben de op nieuw bedreevene vexatiën en geweldenarijen door dese en geene der inlandsche regenten, en waaronder den zoozeer bekenden prins Visia Ramarasoe wel de voornaamste hoofdrol gespeelt heeft. En wel eerstelijk na t vermelde bij brief van den 28 e julij 1764, mits de invasie van het dorp Bimilipatnam ter zijner ordre op den 3 e januari 1763 door zijnen veldheer den Siccacolsen nabab, die naderhand genoemd werd Ibrahim Beek, met een leger van 3000 man, zo te voet als te paard, ter opeyssching niet alleen van de toen aanstaande pagt en recognitiepenningen, of ropias 20. 570, item 750 ropias voor het soubaschap van Siccacol, maar ook van nog 10. 000 gelijke ropijen van 's Compagnies kooplieden Wissiap Errom en Daat Cherom Erray. Met dat gevolg dat zij opperhoofden, onaangezien alle gedane minnelijke vertogen en ernstige protestatien om dien veldheer van zijnen ongefundeerde en ten eenemaal onbillijke pretentiën te doen afzien, eyndelijk, na veele gepleegde impertinentiën en brutaliteyten door zijn volk, waardoor veele, zo dienaaren als ingezetenen, zig in de logie begeeven en weder andere de vlugt uyt 't dorp genomen hadden, haar wel genoodsaakt hebben gevonden, ter vermijding van alle verdere hostiliteiten, de voormelde geëyschte somma, onder behoorlijke caul en verkreegene quitantiën, voor reekening van den prins, in afkorting der toen aanstaande jaarige pagtpenningen der Bimilipatnamse dorpen en soutpannen, onder de approbatie der ministers af te geeven, zonder dat dien veldheer nog vandaar had willen vertrecken voor en aleer hij van 's Compagnies cooplieden 1500 en de aldaar zijnde bediendens 1200 ropias tot geschenk bekomen hadde. 
Het bestuur concludeerde in zijn vergadering van 13 april 1764 dat er tegen zulke afpersing weinig te doen is. Maar daar het geld zonder toestemming van het bestuur werd betaald, besloot het deze betaling voor rekening van de dienaren ter plaatse te laten. Daar 
is de Hoge Regering het niet mee eens, omdat er door het bestuur niet is nagegaan of deze zaak niet op een gunstiger wijze te regelen was geweest. fol. 1506 Als dat echt niet het geval is geweest, dan zouden de residenten ter plaatse voor de betaling verantwoordelijk kunnen worden gesteld. Er wordt pas een besluit genomen, nadat de gevraagde inlichtingen zijn ontvangen. Dit is ook het geval met de kwestie van de tijdelijke residenten te Bimlipatam, secunde Jan Visser en boekhouder Adam Godlieb Henk, met de veldheer Ibrahim Beg. Volgens het besluit van het bestuur van 18 juni 1764 eiste deze begin maart 1763, nog geen twee maanden na de ontvangst van bovengenoemd geld, nog eens ropia 10. 000 onder voorwendsel dat de kooplieden van de Compagnie, dat aan zijn vorst beloofd zouden hebben. Die veldheer was opnieuw voor Bimlipatam verschenen met wel 4 à 5000 man. fol. 1507 Na onderzoek bleek die belofte niet gedaan te zijn en de residenten verklaarden dat de kooplieden de gevraagde som niet konden opbrengen, omdat ze nog een grote schuld aan de Compagnie hadden. Ibrahim Beg verklaarde dat hij er zelf wel aan zou komen en naderde met zijn troepen tot onder het geschut van het fort, waarop hij, zonder zich te storen aan enige schoten met los kruit, het dorp plunderde en 90 stuks textiel op de bleek weghaalde.) 
Ja! selfs zijne standaards planten bezijden het fort. Des de gedagte residenten, geene andere uytkomst ziende en zig ter defensie schickende, met het canon hadden beginnen te schieten, en daarmede van 's morgens ten agt tot 's agtermiddags ten vijf uuren gecontinueert hebbende, was hij zodanig begroet geworden dat hij eyndelijk genoodsaakt was geweest den aftogt van het fort te blasen en met zijne krijgsmagt te retireeren. 
fol. 1508 Het bestuur keurde in zijn besluit van 18 juni 1764 enerzijds de gewelddadige verdrijving van de vorst af, maar het constateerde anderzijds met tevredenheid dat hij na veel bravoure ten slotte het hazenpad had gekozen. Zijn brutale aanslag op de beurs van de Compagnie was weliswaar beteugeld, maar de residenten waren met weinig overleg opgetreden en deze kwestie had op een gematigder manier geregeld kunnen worden. fol. 1509 Daarom had het bestuur het optreden van de residenten afgekeurd, maar dit rust op losse grond. Bovendien meende het dat, als de kooplieden geen ropia 10. 000 aan de regent hadden beloofd, er eerst bij hem geklaagd had moeten worden, voordat naar de wapens was gegrepen. Bovendien had deze via de toegezonden tolk en brahmaan doen weten dat hij geen bevel had om een geschil met de Compagnie te krijgen. De residenten waren dus de aanval begonnen, maar daar hun optreden niet geheel afkeurenswaardig is, werd een besluit over deze aanval en het eerder betaalde geld uitgesteld. fol. 1510 Het bestuur is opgedragen om de residenten ter verantwoording te roepen. Het moet aangeven hoe de residenten hadden moeten handelen en had hen daarna naar Batavia moeten sturen. Bovendien moet het uitleggen hoe de betaling vermeden en de aanval op Bimlipatam zonder nadelige gevolgen opgevangen of voorkomen had kunnen worden. De bij deze actie gebruikte goederen, de op de blekerij verloren textiel, samen t. w. v. ƒ1114, de onkosten en wat uit de pakhuizen werd verstrekt, samen voor ƒ 759, moeten tot nader orde in de boekjes vermeld blijven. De derde kwestie betreft volgens de brief van 19 december 1764 de invasie door de vorsten Visia Ramarasu en Sita Ramarasu met Ibrahim Beg en de interim gezagvoerder van Penukonda Nadam Pillai Murturasu fol. 1511 in het district rond Palicol en de dwingelandij tegenover Compagnies opperhoofden daar. Zij hadden, ondanks een gift van 24 el laken en de tocht van Compagnies tolk naar het leger, een geschenk en een begroeting van de beide eerstgenoemde vorsten door secunde Camper vergezeld van Companies tolk en brahmaan niet kunnen vermijden. Ze waren daarmee echter niet tevreden gesteld.) 
Also den tweeden prins Sitta Ramarasoe zig vervolgens niet ontsien hadde om in geselschap van den Pitta Poersen regent, onder een escorte van 2 à 3000 man, te Palicol te verschijnen en de residenten de novo te dwingen van haar niet alleen na den gebruyke te ontfangen en te beschenken, maar ook nog bovendien, met het aangebodene niet tevreeden zijnde, telkens meerder begeert, ja! haarselfs geordonneert had de pakhuysen te openen, onder bedreyging van in het tegendeel daartoe geweld te zullen gebruyken. Zoodat de opperhoofden, daartoe wel genoodsaakt zijnde, hij prins dan ook het grootste gedeelte van de daar binnen geborgene druyven, handgranaten en schutleepels door zijn volk daaruyt hadde doen wegbrengen en ook reets ordre gegeeven om twee daarin zijnde metale veldstuckjes insgelijks te vervoeren. 
Na de protesten was Sita Ramarasu, naar hij zei uit vriendschap voor de residenten, tevreden met één veldstuk. Anders had hij die twee, en ook nog vier ijzeren stukken staande buiten de logie, wel meegenomen. Hij dreigde dat de residenten zich daartegen maar niet moesten verweren, als ze Compagnies dorpen niet aan groter gevaar wilden blootstellen. Het bestuur betoogde in gemelde brief dat er tegen deze gewelddaden weinig met succes te doen was, en het hoopte dat men er verder van bevrijd zou blijven. Het besloot het optreden van de opperhoofden in deze verdrietige zaak goed te keuren en beval om na het vertrek van deze vorst de boskoppen Boskoppen, bootskoppen, bootslieden. met de veiliggestelde textiel en de overige bezittingen van de Compagnie terug te halen en elk het zijne ten spoedigste te overhandigen. fol. 1513 Daar al deze gewelddaden maar ondergaan moesten worden, zijn al deze besluiten en maatregelen goedgekeurd, maar in voorkomende gevallen moet men blijven aandringen op teruggave van kanonnen en verdere ammunitie. Deze zaak gaf aanleiding eens na te gaan wat er aan voorraden en manschappen op de buitenkantoren was. Tot uiterste bevreemding bleken er te Palicol per eind augustus 1763, naast de twee metalen stukjes van 1 1/2 lb en de vier ijzeren kanonnen van 8 lb, wel voor ƒ 788 aan ammunitie en ƒ 733 aan wapenkamergoederen te zijn, waaronder 42 snaphanen, 54 houwers en degens en verscheidene andere goederen. Met slechts twee Europese opperhoofden en twee schrijvers is dat totaal overbodig. Daarom is bevolen fol. 1514 uit Palicol, alsmede uit Cuddalore, Porto Novo en Machilipatnam, al het overbodige grove en kleine schietgerij weg te halen en elders te brengen, waar ze nuttiger zijn, dan wel naar Nagapattinam. De voorraden aan handelswaar en andere goederen moeten zo klein mogelijk worden gehouden. Het is aan te bevelen dat de aankomende gouverneur Pieter Haksteen, indien er gelegenheid voor is, Palicol en andere buitenkantoren persoonlijk gaat inspecteren en beveelt welke goederen er nodig zijn, dan wel naar Nagapattinam of elders gezonden dienen te worden. Haksteen kreeg daar toestemming voor, al was het maar fol. 1515 dat hij het ene jaar de zuidelijke en het andere de noordelijke kantoren zou bezoeken. De geschenken in 1763/64 t. w. v. ƒ 16. 432 bij inkoop en ƒ 21. 241 bij verkoop zijn ingeboekt. Vergeleken met het voorafgaande jaar waren deze posten bij inkoop ƒ 9312 en bij verkoop ƒ 10. 755 hoger, doordat er tweemaal, zowel bij de komst van de oude vorst van Thanjavur met zijn hofdignitarissen te Tiruvalur, als na diens overlijden bij de opvolging van de jonge vorst, geschenken zijn aangeboden. Die bedroegen ƒ 10. 442 bij inkoop en ƒ 11. 602 bij verkoop. Er is ernstig op aangedrongen geen nodeloze giften te doen, zoals te Bimlipatam voor ƒ 507 en te Pulicat voor ƒ 127. Wat daar teveel was gegeven hebben de dienaren daar op bevel van het bestuur weer in de kas moeten storten. Het bedrag van ƒ 39. 898 voor timmerwerk in 1763/64 fol. 1516 is vrij hoog en is slechts goedgekeurd op voorwaarde dat de aantredende gouverneur Pieter Haksteen controleert of de reparaties aan het kasteel en Compagnies woon- en pakhuizen zijn geschied en wel op een degelijke manier. Uit de geheime briefwisseling van gouverneur Christiaan van Teylingen met Ceylon bleek dat hij met manschappen en geld heeft geholpen. Het betreft ƒ 80. 916 voor de officieren die wijlen gouverneur Lubbert Jan van Eck naar Coromandel heeft gezonden om die troepen te werven en te betalen. Dit is goedgekeurd. Gouverneur Haksteen is opgedragen om met Ceylon te blijven corresponderen fol. 1517 over de behartiging van Compagnies belangen daar.) 
Mitsgaders teffens aangeschreeven om ons van seekere wormbakjes, waarvan d' Edele Van Teijlingen bij een zijner aparte brieven gewag maakt, zijnde een nieuwe uytvinding van inlandsche patroontassen, die te Nagapatnam op de wapenkamer voor niet minder dan 10 à 12 fanums 't pees konden aangemaakt werden en egter door seeker Fransch officier Labeaume aangenomen waren tegens 4 fanums het stuk te besorgen, een monster herwaards te senden met melding van de prijs, waarop een ider te staan komt. 
Naar aanleiding van de brief van 20 januari 1764 naar Coromandel wordt, op de voorstellen van gouverneur Van Teylingen in zijn aparte brief van 28 juli 1764 en eerdere berichten voor verbeteringen en bezuinigingen, slechts opgemerkt fol. 1518 dat de uitslag van de aanbesteding te Palicol van geschilderde doeken voor Nederland en Batavia wordt afgewacht. Dit moet de situatie voor de schilders verbeteren. Tevens wordt een besluit over het voorstel van het vroegere opperhoofd te Bimlipatam Pieter Abrahamsz. Bronsveld om de daarbij horende dorpen, de mond van de rivier en de zoutpannen in bezit te nemen uitgesteld. Het bericht van de daarheen gezonden gecommitteerden en van de nieuwe opperhoofden wordt afgewacht. Men is zeer tevreden dat volgens de brief van 28 juli 1764 gouverneur Christiaan van Teylingen het dure korps Franse troepen te Nagapattinam heeft afgedankt. In één van twee aparte brieven van 14 oktober 1764 spreken deze en hoofdadministrateur Henricus Leembrugge over een prijsverlaging van het Japans staafkoper. fol. 1519 
Dat was in de rondschrijfbrief van 24 mei 1764 toegestaan. De andere ging over het geheime onderzoek in de zaken van de ontslagen opperhoofden Bronsveld en Jan Visser. In de eerste wordt gezegd dat verlaging van de prijs van Japans staafkoper geen grotere afzet zal opleveren. Daarom is de aantredende gouverneur Pieter Haksteen en hoofdadministrateur Leembrugge in een aparte brief opgedragen de prijs in de brief van 10 juli 1763 te handhaven, namelijk 8 % beneden de voorafgaande, die volgens de brief van 19 december 1764 een winst van 177 5/16 heeft opgeleverd. Maar er is overwogen dat, als die prijs wordt gehandhaafd fol. 1520 en die in Bengalen bij een goede afzet tot het niveau van een zuivere winst van 125 % wordt teruggebracht, dat dan de Engelsen en andere vreemde handelaren het staafkoper daar wel konden gaan inkopen en met 50 % winst in Coromandel verkopen. Dan zou de prijs van het staafkoper in Coromandel eveneens verminderd moeten worden. Er is besloten om het bestuur in Bengalen op te dragen met dat in Coromandel te overleggen. Het laatste moet Bengalen op de hoogte houden van de hoeveelheid en de prijs van het verkochte staafkoper. De toestemming in de brief van 24 mei 1764 om, als dat in Coromandel met een redelijke winst is te verkopen, het uit Bengalen te betrekken blijft gehandhaafd. fol. 1521 In Coromandel dient men daar rekening mee te houden en met de verkoop daar de hand te lichten. Maar daar ook Christiaan van Teylingen en Henricus Leembrugge vinden dat openbare verkoop van staafkoper in Bengalen nadelig voor Coromandel zou zijn, is bevolen daarvan af te zien. De inspectie van Bimlipatam en de zaken van de ontslagen opperhoofden daar Pieter Abrahamsz. Bronsveld en Jan Visser zijn overeenkomstig de opdracht behandeld. De uitzending daarheen als gecommitteerden van de onderkooplieden Dirk Vrijmoed en Jan Daniel Simonsz. om het gezag van secunde Visser en hoekhouder Jan Henk over te nemen en de instructies voor een onderzoek, alsmede de aanstelling als nieuwe opperhoofden van onderkoopman Jasper Theodorus Pheijffer en boekhouder Willem Duijneveld zijn goedgekeurd. fol. 1522 Tevens is goedgekeurd dat de bezittingen van het opperhoofd Bronsveld, toen hij Nagapattinam bezocht, in beslag zijn genomen en verkocht, hoewel ze maar pagode 1097, of ƒ 5266, hebben opgebracht. Ook zijn arrestatie is goedgekeurd. Het is verstandig dat een kistje met gouddraad en een pakje met gouden ropia's, samen t. w. v. rsd 1005, die met de Vrouwe Elisabeth te Nagapattinam voor de gewezen secunde Jan Visser waren aangevoerd, bij de postmeester in bewaring zijn geven. Dat gebeurde ook met 1683 nieuwe Nagapattinamse pagoden en 21 fanums van Visser, die nog onder de equipage-opzichter Cornelis de Vos berustten. Deze maatregelen gelden tot er meer informatie over hem is ontvangen. Personalia. fol. 1523 Personalia. fol. 1524 Het is toegestaan om de commandant van de Franse vrijwilligers te Nagapattinam Pierre Jean Jollivet als luitenant van de infanterie voor ƒ 50,- per maand in dienst te nemen. Volgens het bestuur was hij 
trouw en oplettend en de enige van dit corps die in de dienst van de Compagnie wilde overgaan. Aan luitenant ingenieur Pieter Coenraad Keller, over wie reeds werd geschreven dat hij volgens geruchten zou zijn overleden, is op een verzoek namens hem te Batavia van 15 maart 1765 toegestaan om zich vrijelijk te verweren tegen het hem ten laste gelegde. Het extract uit desbetreffende resolutie werd naar Coromandel gestuurd. Om alle belemmeringen voor de aantredende gouverneur Pieter Haksteen weg te nemen is het bestuur in de uitgaande brief van 18 maart 1765 bevolen fol. 1525 om de aftredende gouverneur Christiaan van Teylingen uit de vergadering te ontslaan. Op 24 april 1765 zijn met de Vrouwe Petronella Maria de extracten van de besluiten van 12, 15 en 26 maart en 9 april 1765 verzonden. Ze bevatten de vergoedingen die voor gebrekkige textiel tot een bedrag van ƒ 5310 zijn opgelegd. In de vergadering van 9 april werd een rapport van de visitateur-generaal behandeld over niet voldane belastingen voor fouten in de boeken van Coromandel over 1751/52 tot 1759/60 tot een bedrag van ƒ 8474. Er is bevolen die in de kas te laten voldoen door de schuldenaren. Op 12 april werden de marginale aantekeningen van de visitateur-generaal op de negotieboeken van 1761/62 ontvangen. De bevelen over de vergoedingen zijn eveneens verzonden. De aantredende gouverneur Pieter Haksteen fol. 1526 is opgedragen hier naar onderzoek te doen en zijn bevindingen in de marge van deze bevelen zo snel mogelijk terug te zenden. In het briefje van 2 mei 1765 ten geleide van de Scholtenburg is bericht dat, wegens de ruime voorraad te Batavia, 100 leggers arak zijn meegezonden om zo voordelig mogelijk te verkopen. Er is bevolen na te gaan of wissels te Malakka getrokken op het Engelse bestuur te Madras wegens ƒ 3200 besteed aan Jasoe Jackson, kapitein van het Engelse schip Pitt, en ƒ 510,- aan William Cleghorn, gezagvoerder op de brigantijn Nancy, zijn voldaan en zo niet, daaraan alles te doen. Dit geldt eveneens voor de reeds uit Malakka ontvangen wissel van ƒ 4500,- door de kapitein van de Franse Oostindische compagnie Guillaume des Jardins getrokken fol. 1527 op de vroegere commandant van de Fransen te Coromandel de graaf De Maudave. Volgens de ontvangen brief van 28 juli 1764 was die nog niet voldaan. In hetzelfde briefje van 2 mei 1765 is het besluit van 15 maart meegezonden over een bericht van de textielsorteerder Johannes Freijs over een fout in de opgegeven kalen van 19 pakken fijne Nagapattinamse sarassen, die in 1764 met de Giessenburg te Batavia zijn ontvangen. Er moet daar in het vervolg beter op worden gelet. Met het briefje van 25 juni 1765 ten geleide van de sloep Walvis zijn de extracten uit de generale missiven van Heren XVII van 10 oktober 1764 en hun benoemingsbesluiten meegezonden. Personalia. fol. 1528 Personalia. Conform het besluit van 24 juni 1765 is het bestuur in het briefje van 25 juni tevens toegestaan om zoveel geld op wissel naar Nederland te accepteren, als waar het bestuur te Ceylon om mocht vragen. Die contanten dient men daarheen te zenden in de muntsoort waarop te Ceylon geen verlies zal worden geleden. Hiermee zijn alle zaken behandeld die iets met de verwerving van textiel en de verkoop van waren te maken hebben. fol. 1529 Zeer onverwacht en tot grote verbazing en ontevredenheid bracht de Rotterdam op 5 oktober 1765 het bericht van het schandalige vertrek van de gewezen gouverneur van Coromandel Christiaan van Teylingen met de schipper van dat schip Pieter Matthijs Joele en de boekhouder Philippus Hasz. In de generale missive van 20 oktober 1765 is daar reeds uitvoerig verslag van gedaan met als bijlage het rapport van de gezagvoerder Pieter Labaan en de twee derdewaaks van de Rotterdam. Dit stemt overeen met de op 2 november ontvangen geheime en gewone brieven van 19 augustus 1765 die met de Vrouwe Petronella Maria zijn meegekomen. fol. 1530 In het bijzonder wordt dit verslag bevestigd in de aparte geheime brief van de raad ordinaris en huidige gouverneur en directeur Pieter Haksteen van 17 augustus. Daarin staat wat er voor de vlucht van Van Teylingen en na aankomst van Haksteen te Nagapattinam is voorgevallen. Na een reis van 57 dagen kwam Haksteen op 14 mei 1765 in de avond om acht uur op de buitenrede aan. Hij ging de volgende dag om half zeven naar de wal en werd aan de mond van de rivier door gecommitteerden begroet. Toen kon hij Van Teylingen nog niet spreken daar deze benauwd zou zijn, maar na aderlating was hij opgeknapt en verscheen in de middag in de vergadering. Na het lezen van de brief nam 
Haksteen het gezag over. fol. 1531 Na enige dagen nam hij na controle de grote kas over, die met het kasboek overeenkwam.) 
Dat des anderen daags en eenige volgende dagen zig een groote menigte van Mallabaaren en Nagapatnamse ingeseetenen voor het gouvernement verscheenen zijnde, haare klagten tegens den dienaar van voormelde Van Teijlingen Wienaijgom Poele ingebragt hadden, terwijl teffens eenige vermeenden dat de haar aangedane vexatien niet geschied waren sonder voorkennisse van den geweesen gouverneur. Dat hierop den gemelde Wienaijgom Poele, welke reeds op de vlugt was agterhaald en in arrest gesteld zijnde, vervolgens na het inkomen van nog meerdere stucken ten zijnen lasten aan de justitie was overgegeeven. Dat den heer Haksteen, in opvolging van het aan Zijn Edele gedemandeerde, in de eerste plaats, om wegens de spolie ten huyze van Pauw Idde Naijker de naauwkeurigste navorschingen te doen, reets op den 16 e may een ola na het Tansjourse hof hadde laten afgaan, zoo om den duan van zijne komst aldaar kennisse te geeven, als om dien hofsgroote teffens te versoeken dat, bijaldien gedachte Pauw Idde Naijker eenige klagten vermeende te hebben, als dan ten spoedigsten te willen afkomen met zijnen dienaar, die bij gedachte spolie present zoude zijn geweest, nevens degeenen die verder eenige kundschap van die affaire hebben mogte. 
Pas op 23 mei 1765 verschenen enige van de personen die waren ontboden, maar ondanks herhaald verzoek kwamen ze onder allerlei voorwendsels, zoals vermoeidheid door de reis, dan wel dat de dag ongunstig was, niet bij gouverneur Haksteen voor 29 mei, de dag na de vlucht van Van Teylingen. Ze legden hun zaak uit, maar door dit traineren kon Haksteen niet eerder een onderzoek instellen. Hij had wel al enige inlichtingen ingewonnen. fol. 1533 Ze betroffen vooral Wienaijgom Pillai en anderen, maar waren niet genoeg om een nauwkeurig onderzoek in te stellen, maar ook niet om, zoals de wetten voorschrijven en de opdracht luidde, onpartijdig iets tegen Van Teylingen te ondernemen. Eerst dienden de klachten te zijn ingediend en het was dus de schuld van de klagers dat Van Teylingen kon ontkomen. Haksteen zei in zijn geheime brief van 17 augustus 1765 dat Van Teylingen had verzocht op de Rotterdam met zijn vrouw en kinderen naar Batavia te mogen gaan. fol. 1534 Hem was gezegd dat de Rotterdam zo snel zou vertrekken, dat hij daarvoor de overdracht onmogelijk kon afronden, waartegen Van Teylingen had aangevoerd dat hij en zijn gezin met schipper Pieter Matthijs Joele de uitreis hadden gemaakt en dat ze daarom ook met hem naar Batavia wilden terugkeren en naar het vaderland repatriëren. Bovendien kon er tegen de tijd dat Joele in Noord-Coromandel klaar zou zijn, best een sloep naar Jagannathpur of Bimlipatam gaan, zodat hij met zijn gezin zich daar op de Rotterdam voor Batavia zou kunnen inschepen. Van Teylingens verzoek werd door het bestuur ingewilligd, mits dat hij alle opdrachten in de uitgaande brief van 18 maart 1765 had uitgevoerd en zich geen andere belemmeringen zouden voordoen. fol. 1535 Hij mocht zijn bagage en levensmiddelen reeds in de Rotterdam laten laden, daar ze in dit Compagnies schip veiliger waren dan aan wal en het geen belemmering was om hem zo nodig, ter wille van een vergoeding of verantwoording, niet te laten vertrekken. Gouverneur Pieter Haksteen berichtte dat Van Teylingen op 28 mei 1765 om 10 uur 's avonds met schipper Joele, die de toestemming voor vertrek twee uur daarvoor van hem had ontvangen, verkleed als een moslim vrouw en met hulp van Joele, boekhouder Hasz en enige slaven in een deken was gewikkeld en op een pantjalang aan boord van de Rotterdam was gebracht. Hij had zijn vrouw en kinderen opgedragen naar Tranquebar te gaan. fol. 1536 De volgende ochtend vroeg waren ze op weg daarheen achterhaald en naar Nagapattinam teruggebracht en in het kasteel vastgezet. Ook die dag had Haksteen, op het bericht van de desertie van Van Teylingen, direct het bestuur bijeengeroepen en bevolen dat 50 militairen zich gereed moesten houden om zich op de sloep Anthonia Dorothea in te schepen. De raad besloot dat dit vaartuig onder bevel van de gecommitteerden de kapitein-militair Jan Hendrik Dies en de onderkoopman Jan Daniël 
Simons de Rotterdam zou gaan achtervolgen. fol. 1537 Dit mislukte en de sloep bereikte dit schip pas toen het op de rede van Madras voor anker was gegaan. Dies en Simons gingen met de militairen direct aan boord, maar Van Teylingen, Joele en Hasz waren reeds van boord gegaan met enige schrijflaadjes Schrijflade, langwerpig kistje of doosje ter bewaring van schrijfbehoeften. De commandanten van de militairen, de luitenants Heijns en Pierre Jean Jollivet, kregen opdracht om de nog aanwezige kisten en kastjes van de deserteurs te bewaken. fol. 1538 Dies en Simons gingen aan wal om te Madras aan de Engelse gouverneur Palk de brief van de raad te overhandigen en hem nadrukkelijk te verzoeken Van Teylingen niet te beschermen.) 
Dog dat desniettegenstaande, en selve onaangesien de ministers bij voormelde missive hetselve versoek gedaan en daarbenevens geïnsteert hadden om gemelde gecommitteerdens alle mogelijke adsistentie te bewijsen, onder aanbieding van wederdienst etcetera, gemelde gouverneur en raad egter hadde kunnen goedvinden het gedoente van die gecommitteerdens zoo hoog op te neemen, alsof zij hunne rheede gevioleert en door het overscheepen dier militie geweld gepleegt hadden. Also bij eene der brieven van het gemelde Engels ministerie gesegt werd dat zij daardoor gepermoveert waren geworden gedagte gecommitteerdens te arresteeren, met bijvoeging dat, dewijl deselve desniettegenstaande geweygert hadden de goederen van Van Teijlingen door het afzenden eener schriftelijke ordre aan voormelde twee lieutenants te laten volgen, zij al verder genoodsaakt waren geworden tot het bemagtigen der goederen, (als de onder haar bescherming zijnde persoon van Van Teijlingen toebehorende) middelen van klem in 't werk te stellen. Gelijk dat ook maar niet dan al te waar is geweest, nadien volgens het genoteerde bij den brief dier gecommitteerdens twee harer scheepen bemand met militairen na Rotterdam afgesakt zijnde, welke daarop een sjouw hadden laten wayen, zij gecommitteerdens dierhalven, tot voorkoming van een bloedbad, dat aan onse zijde dog zonder eenige vrugt zoude zijn geweest, wel hadden moeten resolveeren een ordre aan gemelde twee lieutenants te zenden om met de militie 't schip te verlaten en zig weder na de chialoup te begeeven. Wanneer zij gecommitteerdens, na luyd harer twede brief van den 2 e junij, dan ook waren gelargeert geworden, dat mogelijk nog niet geschied zoude zijn, zo den gouverneur Palk uyt de vergadering komende, haar niet gevallig te zien gekreegen en ordre tot hun ontslag gesteld hadde. Bij welke geleegentheid hij gouverneur haar egter seer duydelijk hadde te verstaan gegeeven dat hun vertrek van daar met de chialoup de Engelschen niet onaangenaam zoude zijn. 
Jan Hendrik Dies en Jan Daniël Simons hadden geantwoord dat dat wel het beste zou zijn, daar hun toch geen recht werd gedaan. Ze protesteerden tegen de hoon die de Compagnie in hun persoon was aangedaan, en verzekerden dat ze dat schriftelijk zouden herhalen. Ze vertrokken daarop naar Pulicat en verstuurden hun protest vandaar. De gewelddadigheden die de Engelsen zich bij het lossen van Van Teylingens goederen uit de Rotterdam hebben gepermitteerd, zijn in de generale missive van 20 oktober 1765 uiteengezet. Ook kan men zich niet inlaten fol. 1541 met wat gouverneur Pieter Haksteen in de geheime brief van 17 augustus 1765 heeft gerapporteerd over deze schadelijke affaire, de gevolgen in de betrekkingen met de Engelsen en de zaken van Christiaan van Teylingen en Pieter Matthijs Joele. Daarin behandelt Haksteen ook de uitvoering van zijn opdrachten en de politieke situatie in Coromandel. Om niet te breedvoerig te worden verwijst men naar het afschrift van genoemde geheime brief, die in tweevoud via Ceylon naar Nederland moet zijn verzonden. fol. 1542 Te Batavia is deze geheime brief ontvangen bij de brieven van 9, 17 en 19 augustus 1765. Deze stukken over de desertie van Van Teylingen zullen vroeg in het voorjaar behandeld worden en de besluiten zullen dan naar Coromandel gaan en naar Nederland met het naschip. Op 5 november is besloten alle gelden en bezittingen van Van Teylingen die 
te Batavia bij zijn gemachtigden zouden zijn, in beslag te nemen. Deze hebben evenwel op 8 november schriftelijk verklaard dat ze die niet onder zich hadden, maar dat ze wel vorderingen op Van Teylingen bezaten. Het bestuur op Ceylon werd bevolen om uit de boedel van de overleden onderkoopman Jan Philip Stork fol. 1543 een vordering door Van Teylingen van rsd 4000 te lichten. Het bestuur aan Kaap de Goede Hoop is opgedragen om alles wat zich van Van Teylingen onder de burger kapitein Bottiger bevindt in beslag te nemen. Het moet ook nagaan of er aan de Kaap inwoners zijn, dan wel passerende schepelingen die iets van Van Teylingen onder zich hebben. Dat moet dan ook in beslag genomen worden en de opbrengst moet men naar Batavia overschrijven. In de brief van 25 november 1765 naar de Kaap, die met de bark Mossel, die de passerende Chinase retourschepen opwacht, in duplo is meegegeven om die daaraan te overhandigen, zijn instructies gegeven voor het geval Van Teylingen op een Engels, of ander Europees schip de Kaap mocht aandoen. 
Ceylon fol. 1544 In de generale missiven van 8 mei en 20 oktober 1765 is reeds verwezen naar de geheime resoluties van 14, 24 en 25 juni, 1en 6 augustus 1765 en naar de daaruit voortvloeiende geheime en aparte uitgaande brieven naar Ceylon van 21 en 25 juni, 7 augustus en 3 september 1765. Die waren een antwoord op de vandaar ontvangen geheime en aparte brieven van 30 november en 22 december 1764, alsmede van 12 en 31 januari, 6 en 31 maart, 13 april, 17 mei en 6 juli 1765 en ook op de geheime brief van de Politieke Raad van 12 januari 1765. Bovendien gingen ze in op de aparte brieven van de overleden gouverneur Lubbert Jan van Eck van 10 januari 1765 aan de Hoge Regering en van 22 februari aan de raad te Colombo. Men hoopt dat er aan het eind van deze brief gunstige berichten over Ceylon ingevoegd kunnen worden. fol. 1545 De aankomst op 28 juli 1765 van gouverneur Iman Willem Falck te Galle geeft daarop enige hoop. Uit Ceylon zijn brieven ontvangen van 24 juli, 1 en 31 december 1764, 6 maart, 14 april, 17 mei en 8 juli 1765 en uit Galle van 15 november 1764, 19 en 30 januari, 2 februari, 12 maart, 14, 16, 19 en 21 april, 23 mei en 13 juli 1765, uit Tuticorin van 19 juni en uit Trincomale van 2 augustus 1765. Deze zijn in de vergaderingen van 13 en 14 juni, 1 en 29 augustus 1765 behandeld. Naar Ceylon gingen de brieven van 21, 25 en 28 juni, 2 juli, 6 en 13 augustus, 3 en 17 september, 8 en 28 november 1765. In de eerste brief is blijdschap getoond over de gunstige afloop van de jongste expeditie tegen Kandy fol. 1546 onder leiding van gouverneur Lubbert Jan van Eck. Het ontoegankelijke en onoverwinnelijk geachte rijk Kandy werd met de hoofdstad ingenomen en de koning met zijn edelen verdreven. Dit is uitgebreid behandeld in het briefje van Van Eck van 22 februari 1765 uit Kandy.) 
Hetwelk ons doet hopen dat den vorst nevens sijn sinistere hofedelen sig als nu wel overtuygd sullen houden, dat er voor de maatschappije geen anderen uytweg ter eygen behoud meer was overgelaten, dan de vreede door den oorlog te zoeken. Ten fine niet langer om den thuyn geleyd te werden door de verfoeielijkste staatsreguls van een hof, daar trouw nog eer bij te vinden en dat nergens meer op scheen bedagt te zijn, dan op den finalen ondergank van onzen staat aldaar ten eylande. Alwaar w' hopen dat de eer en luyster van Compagnies wapenen door de verdere bravoures onser troupes hoe langs hoe meer tot haren vorigen glans herstel, mitsgaders Compagnies belangen daardoor op solider gronden gevestigt, hare voordeelen en inkomsten merkelijk vermeerdert en w' haast ontheft sullen mogen raken van de ontsachelijke oorlogslasten, die w' om de wille van dat soo onhandelbare hoff hebben moeten ondergaan. 
Helaas is gouverneur Lubbert Jan van Eck overleden en kon hij het werk, dat hij met zoveel ijver heeft aangevat, niet voltooien. Dit kan voor de Compagnie wel eens zeer nadelig zijn. In een brief van 21 juni 1765 naar Ceylon is de verkiezing van Iman Willem Falck op 6 juni tot gouverneur en directeur bericht. Er is bevolen het transport volgens de voorschriften uit te voeren. fol. 1548 Falck is gemachtigd de noodzakelijke veranderingen onder het 
personeel aan te brengen en zonodig dienaren met behoud van gage naar Batavia te zenden. Naast wat daarover reeds in de generale missive van 20 oktober 1765 is geschreven, zijn de bevelen van het bestuur aan de dienaren bij Kanniya Kumari in verband met de oorlog van de verbonden rijken tegen Travancore goedgekeurd. Er mogen nieuwe woon- en pakhuizen gebouwd worden zonder dat daaraan bijzondere kosten kleven. Zo nodig kunnen ze in de toekomst weer verlaten worden. Over het rijk Madurai valt heel wat te schrijven. fol. 1549 
Het is voor de Compagnie belangrijk, maar daar het ingewikkeld is, kan het nu niet goed beschreven worden. Men beperkt zich tot het voornaamste. Nadat de dappere Camsaayba de hoofdstad Madurai tot 14 oktober tegen zijn machtige vijanden had verdedigd, is hij door zijn eerste veldoverste en gunsteling de Franse kapitein Marchand, die wel een Judas Iskariot Judas Iskariot, de discipel die Jezus voor geld aangaf. lijkt, voor 100. 000 ropias aan zijn belegeraars overgeleverd en door hen op een wrede wijze om het leven gebracht. Dat is niet aan hun dapperheid toe te schrijven, maar aan verraad door zijn vriend. Daarmee kwamen de vestingen Madurai en Palayankottai en het hele rijk onder de wettige vorst Mahomet Dilly Chan. Deze kan zo genoemd worden daar hij dit rijk in 1747 fol. 1550 van zijn vader Anawarudi Chan erfde. Deze was door de eerste Mogolse wazir Nizam-ul-Mulk in plaats van Gosab Ulla Chan als nawab van Arkadu en dus als leenheer aangesteld. Mahomet Dilly Chan had het bestuur van Madurai aan Camsaayba opgedragen, maar deze probeerde zich onafhankelijk te maken en werd daarom door zijn heer bestreden en gedood. Deze wordt zo zeer terecht door het bestuur als wettig vorst gezien en hij is ook zo machtig dat het gedrag van het bestuur bij deze machtswisseling is goedgekeurd en geprezen. fol. 1551 Men vindt de bevelen die aan de dienaren op de overwal van India zijn gegeven, gepast. De voorrechten van de Compagnie zijn staande gehouden. Dit is ook het geval ten opzichte van Tammoderum Pillai, de rijksbestuurder van de katta thevar, met wie de problemen zijn opgelost. Dat kan zo blijven, als de buren zich maar niet met Compagnies zaken bemoeien. In Coromandel bleek helaas het tegendeel en daarom wanhoopt men dat daarin verandering komt. Men verwijst naar de geheime en aparte brieven gewisseld tussen Ceylon en de overwal. Door de goede verstandhouding tussen het bestuur en de sultan van de Malediven fol. 1552 kwamen er van deze eilanden 11 vaartuigen met 200. 369 pond cauri's. Uit deze partij en uit de voorraad werd 184. 188 pond à ƒ 3, 12,- het kati verzonden. De weduwe van don Simon Witjewardene Ilangakon diende een zeer gedetailleerd verzoekschrift in betreffende het afbreken van drie van haar huizen tijdens de inneming van Matara, het vernielen van acht van haar tuinen en de in beslagname van twee van haar zaaivelden en een stuk hoge grond, onder het voorwendsel dat ze verlaten waren. Daarbij wordt nog voorbij gegaan aan de verkoop van een buiten Galle gelegen huis uit de boedel van haar zoon, don Joan Ilangakon die naar de Kaap de Goede Hoop werd gedeporteerd. Op 19 april 1765 besloot het bestuur de weduwe de zaailanden Roddijmoelle en Ovillane terug te geven en de majoraal een ander accommodessan te geven. Ook het abusievelijk geconfisqueerde huis werd verkocht. fol. 1553 De opbrengst van rsd 430,- is aan de weduwe terugbetaald. Deze maatregelen zijn uitstekend. Op 13 november 1765 besloot het bestuur de mudaliyar en eerste tolk bij de Maduraise dessave Witjesinge, die was ontslagen en te Galle was gearresteerd, weer naar de overwal te sturen naar de plaats waar hij in 1760 zijn verbanning had doorgebracht. Dit is eveneens zeer voorzichtig. Zo kan hij niet samenspannen met de inlanders. De tombo en landbeschrijving te Galle is weer hervat. Van 220 huisgezinnen met 23 bezittingen zijn 40 tuinen en 18 zaailanden beschreven. Er is nog eens gewezen op de geheime brief van 1761 en op het antwoord op de Ceylonse brief van 24 januari 1762. Dit betekende een verbod van landbeschrijving wegens de onlusten. Er was daar bijgevoegd dat men een bericht van het bestuur verwachtte, fol. 1554 wanneer deze noodzakelijke bezigheid zonder bezwaar hervat kon worden. Het is plezierig dat de 
eerste en tweede paai Paai, van Frans payer, betalen. van de hoofd- en landrenten te Jafna over 1763/64 ƒ 41. 432 hebben opgebracht en de twee laatste termijnen van 1762/63 ƒ 41. 977. Met de inning van het eerste jaar wordt spoed gemaakt. Helaas bedroegen de gelden over de chanco's in 1764/65 maar ƒ 2132, of ƒ 120 minder dan in het voorafgaande jaar, door het onvermijdelijke aantrekken van meer arbeiders. Het stemt tevreden dat de tiende op de nely in Carretchie aan de rand van de Wannia in 1764/65 18. 287 1/3 parra, of 3211 1/3 parra meer dan in het voorafgaande jaar, heeft opgebracht. Er kan nog niet gezegd worden of het bestuur, zoals het in zijn brief van 31 december 1764 beloofde, de bevelen uit dat jaar over de algemene schulden heeft uitgevoerd. fol. 1555 In die brief zijn ook de redenen genoemd waarom het bestuur in 1763 betreffende de belastingen en ontheffingen aan een tekort van ƒ 4278 op geleverde klapperolie is voorbijgegaan. Dit tekort was aan het bestuur in rekening gebracht. Nu is het daar voor de helft van ontheven in de hoop dat in- en afschrijvingen sneller zullen worden uitgevoerd. Niet de minste afwijking zal meer getolereerd worden. In de brief van 17 mei 1765 werd gemeld dat de sindsdien overleden dessave te Colombo Jan Bauert had verzocht om ontheffing van de terugbetaling van ƒ 2000,- gewone en ƒ 1200,- aan buitengewone douceurs voor de afgelaste hofreis naar Kandy. Het bestuur besloot op 10 april 1764 het eerste bedrag op de rekening van geschenken af te schrijven. fol. 1556 Het tweede bedrag moest evenwel door de ontvangers van deze douceurs in de kas van de Compagnie teruggestort worden. In de vergadering van 29 augustus 1765 is dit wegens de oplettendheid van Bauert tijdens de onlusten en zijn voortdurende plichtsbetrachting goedgekeurd. Ook de ƒ 500,- en ƒ 300,- die respectievelijk aan schrijver Jan Hendrik Muller en assistent Hendrik Diderick Dafonseca zijn verstrekt, zijn afgeschreven. Wegens hun behoeftige omstandigheden zijn de buitengewone douceurs van respectievelijk ƒ 216,- en ƒ 192,- op hun soldijrekening ingeboekt. Het is volgens de voorschriften dat op 12 juli 1765 het verzoek van de pakhuismeester te Jaffna Laurens van der Spar om ontslagen te worden van een tekort van 725 7/20 lb ruinas wortels boven het toegestane percentage, naar de Hoge Regering is verwezen. In 1756 en 1758 was ingedroogde en stoffige ruinas wortel, die niet was besteld en lang in de pakhuizen had gelegen, naar Batavia gezonden. fol. 1557 Het was gebleken dat deze onbruikbaar was en op de veiling had ze niets opgebracht. Daarom is Van der Spar van de voorlopige opgelegde vergoeding ontslagen. Het bestuur te Jaffna had in 1763 15. 970 lb oude en stoffige ruinas wortel naar Nagapattinam gestuurd om daar te verkopen. Daarbij was op de vendutie de aanzienlijke som van ƒ5865 op de inkoopsprijs verloren en er was bij ontvangst een mingewicht op waargenomen. De gezaghebber die deze stoffige wortel overbracht, is ontslagen van de vergoeding van 184 1/2 lb die er, boven het toegestane percentage, aan verlies was. Een besluit over het verlies bij de vendutie is uitgesteld tot nader bericht uit Nagapattinam en wanneer duidelijk zal zijn in hoeverre deze wortel verzendbaar was. Conform het besluit van het bestuur van 12 juli 1764 legt men zich er bij neer dat 718 201/300 parra's rijst die twee uur in het water had gelegen, bedorven was. fol. 1558 De aanvankelijke goede conditie was onder ede bevestigd. Het is juist dat bij besluit van 13 juni 1765 het opperhoofd Godfried Sweepe en de raad te Tuticorin zijn belast voor wat ze teveel aan guinees tweede soort aan de chalia's hebben verstrekt, met het argument dat die toch maar nauwelijks derde soort zou zijn geweest. Dat zal tot beter toezicht leiden. Eveneens was er in de vergadering te Colombo van 23 augustus 1764 vastgelegd dat er bij verkoop daar ƒ 2474 verlies geleden was op 26. 744 3/4 lb carwaat, die de dienaren te Kalpitiya met de sloep Kleine Julius hadden verzonden. Deze voerden aan dat ze bij het inladen nog goed was geweest, maar op de lange reis van drie maanden van deze sloep via Tuticorin was bedorven en dat er daar nog een lading kalk op was gestort. fol. 1559 Daarom gaat men akkoord met het besluit van 13 november om dit verlies af te schrijven. Bovendien is het goedgekeurd dat voortaan alle carwaat die bij normale omstandigheden bedorven uit Kalpitiya wordt aangevoerd, voor rekening van de 
dienaren daar zal zijn, afgezien hun verhaal op wie daaraan schuldig waren. Ook wordt goedgekeurd dat aan het bestuur te Galle voor een legger arak in plaats van rsd 50,- maar rsd 40,- zou worden toegestaan, wat nog rsd. 12,- meer is dan waarvoor de pachter het levert. Op de vraag in 1764 waarom gezonden medicamenten zo hoog waren teruggerekend, antwoordde het bestuur op 8 juli 1765, met bijvoeging van een bericht van de gewezen voorlopige negotieboekhouder Albert Homoet, dat de voorraden op Ceylon ook veel duurder werden ingeboekt. fol. 1560 De vergoeding was als vanouds op basis van de duurste levering geschied met een opslag van 100%. Er is bevolen dat alle tekorten, inclusief die op ontvangen medicamenten, zonder opslag naar de prijs die er te Batavia of elders voor in rekening was gebracht, in te boeken. Op 3 september 1765 is op het argument dat de negotieboeken niet tijdig waren afgesloten, daar de maandelijkse rekeningen van de detachementen in het veld in de Hulstdorfse Hulfsdorp een buurt even buiten het fort te Colombo, waar de landraad en de dessave waren gevestigd, waarschijnlijk verbasterd tot Hulstdorf. Er was ook eens een der Van Hulstdorf; zie Parra 11, fol. 1921. boeken te laat waren ontvangen en er een tekort aan rekenaars was, hoofdzakelijk geantwoord dat dit belangrijke werk sneller moest geschieden. Voor de buitensporige kosten op Ceylon verwijst men naar de generale missive van 20 oktober 1765. fol. 1561 Men wenst vurig dat er door een hemelse zegening vrede komt en de verslindende kosten eindigen. Over de omvangrijke soldijboeken berichtte het bestuur op 17 mei 1765 onder andere dat in de formele soldijrekeningen die met de Schagen en Gouverneur-Generaal te Tuticorin aankwamen, vele met twee kruisjes, dan wel onderhaald waren ingeboekt. Het konden daarom maar adviesrekeningen zijn die de soldijklerken niet volgens voorschrift in de soldijboeken konden opnemen. Het was zo onvermijdelijk dat het bestuur op 5 januari 1765 de dienaren bij de soldij had toegestaan om wie daarom vroegen uit te betalen. fol. 1562 Wel moesten de zegels na rato van het saldo aangebracht worden. Ook is goedgekeurd dat, om problemen tijdens de veldtocht te voorkomen, op 16 december 1764 is toegestaan om op verzoek van Maleise officieren en gewone militairen twee derde van hun rekening uit te betalen en een derde te laten voortlopen tot hun ontslag uit dienst.) 
Invoegen w' om daarvan gegeeven reeden hebben gepasseert dat de ministers ter sitting van den 6 e december bevorens aan de officiers die met de scheepen de GouverneurGeneraal en Schagen uyt Nederland aldaar waren aangeland, permissie hadden verleend tot den ontfangst harer winnende gagie maandelijks, als sonder dat soulaas onmogelijk kunnende bestaan. Temeer z' ten selven dage hadden g'arresteerd de tegoed gemaakte maandgelden uyt Europa te laten voortloopen en niet te laten verstrecken voor de erlanging hunner reekening van hier, die men haar bij brief van den 3 e september heeft laten toekomen. Van een gelijken aard heeft men al teffens geconsidereerd dat de ministers, om de wille van de duurte der levensmiddelen, op de nadrukkelijk gedane bede der aan land bescheyden zeevarende, hadden toegestaan het genot hunner gage 's maandelijks, mits dezelve niets tequaat stonden, of hunne maandbrieven hadden ingedient. 
Heren XVII vernieuwden in hun laatste brief de bevelen voor de besturen uit hun brief van 16 oktober met de belofte dat bij terugkomst in Nederland de gagies, voor zover er een positief saldo was, zouden worden uitbetaald ook als de laatste soldijrekening nog niet was ontvangen. Dit komt ten laste van hen die deze rekeningen niet tijdig doorsturen. De besturen is bevolen om niet alleen de schuldboeken jaarlijks naar Batavia te zenden, maar bovendien met iedere mogelijkheid tot verzending een lijst mee te geven van de inlandse militairen die uit Batavia waren aangekomen, waarbij werd vermeld welk schip hen vervoerd had. fol. 1564 Men dient op te geven onder commando van welke kapitein-militair ze stonden, hoeveel maandgeld ze genoten en of ze bevorderd waren. Bovendien moest worden vermeld welke overleden dan wel afwezig waren. Bij het inboeken moeten de 
consumptieboekhourollen uit Batavia gevolgd worden en niet die van de kapiteins, zodat duidelijk wordt wanneer er vreemde militairen in waren opgenomen. Alle informatie van belang voor de inlandse militair soldijboekhouder te Batavia moet men vermelden. Schade bij uitbetalingen aan erfgenamen, of anderszins, komt voor rekening van wie deze voorschriften niet hebben opgevolgd. Zuinigheid is in de omvangrijke huishouding op Ceylon dringend nodig. fol. 1565 
Gouverneur Lubbert Jan van Eck wees er in de vergadering van 12 augustus 1764 op dat er een einde moest komen aan de onregelmatigheden en excessen in de verstrekking van rantsoenen aan de detachementen. Op zijn bevel maakte visitateur Jacobus Bartholomeus Raket een regeling op om voor azijn, katjang, zout, vlees, spek, boter, olie, poedersuiker, tamerinde, carwaat en Kaapse wijn, die niet alleen aan verspilling, maar ook aan bederf onderhevig zijn, contant geld mee te geven. Op 2 oktober 1764 werd besloten om aan alle ten velde trekkende Europese soldaten fol. 1566 en aan alle anderen die uit de algemene keuken gevoed worden, het gewone kostgeld, een parra rijst, 1/4 lb peper, 2 1/2 lb zout per maand en twee soopjes per dag mee te geven en voor alle andere artikelen de noodzakelijke contanten. Volgens berekening door Raket was voor het laatste ƒ 5, 6 1/2 per maand nodig. Op voorstel van Van Eck zullen aan de Europese militairen gratis twee borstrokken met lange broeken van attours everdoek Attours everdoek, attours onduidelijk, everdoek, soort licht zeildoek. verstrekt worden, omdat die voor hen van zijn uitrusting te duur zijn. Op voorstel van commandeur Abraham Samlandt besloot het bestuur de militie in Madurai tegen inkoopsprijs 100 blauwe gingams en 80 blauwe pinassen te geven. Op 20 oktober is besloten om, in plaats van het tafelgeld, de hoofden van de korpsen, fol. 1567 
naast het dubbele kostgeld, huishuur en emolumenten etc., voortaan maandelijks behalve de gagie het gewone kostgeld en emolumenten voor in het veld liggende Europese officieren en overige gekwalificeerden toe te kennen.) 
En daarbeneevens aan een capitain 's maands 30 rijxdaalders, aan de lieutenants, vendrigs, chirurgijn majoor, ordinaire en extraordinaire vuurwerkers, geauthoriseerdens, proviandmeesters en trains scribas die boekhouders in qualiteyd zijn, 's maands ieder rds. 15,-, aan de mindere pennisten, landmeesters en chirurgijns die rds. 3, 9 1/2 stuivers aan kostgeld genieten, 's maandelijx rijxdaalders 10, mitsgaders aan den lieutenand-collonel en alle andere stafofficieren, benevens den dessave die geduurende de krijgsoperatiën het commando voeren, en ongelijk grooter ongelden subject zijn, den lieutenant-collonel voornoemd en dessave ieder rds. 150, en de majoors ieder 100 rds. soo lang de expeditie duurt en langer niet. 
De Hoge Regering legt er zich bij neer dat de inmiddels overleden commandeur Marten Rein maandelijks rsd 300,- heeft ontvangen, maar als er een hoofd te Kandy moet blijven resideren fol. 1568 dan kan hij wel van lagere rang met minder tractement zijn. Wegens betoonde ijver en om andere aan te moedigen is het juist dat de soldijboekhouder Adriaan Moens, die als secretaris optrad, het daarbij horende kostgeld, huishuur en emolumenten heeft ontvangen. Tevens geldt dit voor de spionsgelden aan het toenmalige opperhoofd te Trincomalee Rein en het opperhoofd te Batticalao Johan Christiaan Phijffer van respectievelijk rsd 183,- en 47 parra's rijst over 15 juli 1762 tot eind augustus 1764, en rsd 209,- over de tijd dat hij daar verbleef. Voorts zijn goedgekeurd rsd 25,- per maand tafelgeld aan de commandant te Tammerawille voor zijn dagelijkse kosten en bovendien de medicijnen die het bestuur op 2 oktober aan de chirurgijn-majoor Andries Kloegen toestond, steunende op de bepaling bij besluit te Colombo van 27 juli 1757. fol. 1569 Dit geschiedde evenredig aan het groter aantal officieren dat toen in Ceylon was. Omdat het noodzakelijk was geweest, ging men er mee akkoord dat de met afgeschreven gagie te Mannar verblijvende koopman Anthonij Diderig tot hoofd over de koralase- en moslimvolkeren werd aangesteld met hervatting van gagie en emolumenten, benevens tafelgeld voor een kapitein. Men gaat er ook 
mee accoord dat op de bezwaren van de Negombose vissers op 19 november is besloten hen, behalve dat wat ze al ontvingen, voor iedere zak die ze vervoerden als douceur 3 stuivers te geven. Deze arme lieden transporteerden met hun eigen padies, of vaartuigen, levensmiddelen, ammunitie en alle andere behoeften naar het verzamelpunt te Goenewile. Tenslotte is goedgekeurd dat aan de kapiteins-luitenant fol. 1570 Christoffel Baatke, Hageman, Maurer en Bodenschats bij besluit van 28 november op hun verzoek de emolumenten van een kapitein zijn toegekend en bij besluit van 6 december aan het hoofd van de Mahabadde Dumorijn het kostgeld en emolumenten van een koopman. Voorts keurde men goed dat de assistent en muntmeester Frederik Dammen tot boekhouder met de emolumenten van een onderkoopman werd bevorderd wegens de zware dienst, die altijd door een vaandrig werd uitgevoerd. Het is een goed bevel dat er geen tegenstrijdige verzoeken tot bevordering, maar slechts volgens het reglement gedaan mogen worden. Men verwacht nu alleen boekingen overeenkomstig raadsbesluit. Volgens de brief van 17 mei 1765 was er op de verkoop van Nederlandse koopwaar, specerijen, textiel, areka, olifanten, paarden etc. in 1764/65, bij een inkoopsbedrag van ƒ 136. 343, een winst van ƒ 145. 176, of 106 1/2 gemaakt. fol. 1571 Op een inkoopsbedrag van ƒ 44. 498,- aan textiel werd een winst van ƒ 23. 339, of ruim 52 1/2 %, gemaakt. Deze winsten kunnen ermee door, maar de afzet had groter kunnen zijn. Bij het bestuur werd er op aangedrongen de bevelen van Heren XVII in de brief van 10 oktober 1764 over de handel in suiker precies op te volgen, waarbij de desbetreffende afschriften en de verkoop contra-rekening over 1751 tot 1760 werden bijgevoegd. Het kan zich daar naar richten bij de berekening van de onkosten en bij het geven van advies over het eerste jaar. Uit de brief van 17 mei 1765 uit Ceylon is gebleken dat, hoewel door voldoende regen de katoen een overvloedig gewas gaf, door het voortduren van de oorlog in Madurai de spinners en wevers bij hun arbeid hinder hadden ondervonden en dat ze waren weggetrokken. De verwerving van textiel viel daardoor karig uit. fol. 1572 Op de bestelling uit Nederland van 2192 pakken en balen waren er maar 1444, of 748 te weinig, geleverd, en op de bestelling voor Azië van 262 1/4 baal maar 228, of 34 1/4 baal te weinig. Deze verwerving zou redelijk zijn geweest, als er niet 699 pakken onder waren geweest die volgens de brief van 24 januari 1764 op de overwal uit het vorige jaar waren achtergebleven. Bij de brief van 8 april had het bestuur het nadeel voor de dienaren daar gelaten. Er was geenszins voldaan aan de bevelen in de brief van 31 juli 1764, omdat er een kardinaal verschil is tussen late verwerving door onlusten of door plichtsverzuim van de dienaren. Er is nogmaals om uitleg verzocht. fol. 1573 Voorlopig is ter kennisneming aangenomen dat de aanbesteding op de basis van de prijzen van het voorafgaande jaar was geschied en dat Sangari Mutia Pillai en Sewetanewen Chetty op grond van een goede getuigenis door het bestuur als nieuwe kooplieden waren toegelaten. Het bestuur meldde bij zijn brief van 8 juli 1765 dat het opperhoofd op de overwal Vos de textielhandel met aandacht en efficient had gedreven. Volgens besluit van 24 april 1765 was de leverantie te Ponnekail tot maart traag verlopen, totdat Vos daar zelf was heengegaan en de kooplieden er toe had gebracht dat er sindsdien binnen 10 à 12 dagen 2027 pakken textiel geleverd waren. Er is tevredenheid getoond over de veranderingen en verbeteringen in de veronderstelling dat het opperhoofd Vos fol. 1574 daarmee zal voortgaan. Hopelijk wordt de bestelling uit Nederland, hoewel half zo groot als het voorafgaande jaar, snel uitgevoerd. Heren XVII zullen met niet minder genoegen dan de Hoge Regering zien dat de geringe acceptatie van pagoden en Compagnies nieuwe fanums in Madurai door de getroffen maatregelen wordt weggenomen, hoewel de vermogende wisselaars daar, met oog op de winst, hun voordeel zullen proberen te doen met het rijzen en dalen van de waarde. De twee Tiruchirapallische maniyakkers, die door nawab Mahomet Dilly Chan naar Kayalpatnam waren gezonden om de manniyakker van Camsaayba daar te arresteren, hadden, toen hij niet in zijn huis was en bij afwezigheid van Compagnies koopman Wilkais Nayna Lebbe, dat huis beroofd fol. 1575 en hem verwond, zodat hij als gevolg daarvan twee dagen later was overleden. Het is juist dat het bestuur hiertegen bij de nieuwe regent krachtig had geprotesteerd. Daarop waren die twee manniyakkers gearresteerd, naar Tirunelveli 
overgebracht, daar vastgebonden aan een boom, gegeseld en te Kayalpatnam vastgezet, totdat ze de laskaar die koopman Wilkais Nayna Lebbe had verwond, zouden hebben aangewezen en de geroofde goederen teruggegeven. Het merendeel daarvan was terugontvangen en de dader zou naar hij verdiende, gestraft worden. Wat het munten van pagoden betreft, berichtte het bestuur op de overwal dat er op 26 staven goud, aangevoerd door de Giessenburg, een ondergewicht van 3 oncen en 10 Engelse, of nauwelijks 1/8 was gemeten. Met genoegen is geconstateerd dat het bestuur het rapport daarover ter beëdiging heeft teruggezonden fol. 1576 en dat om een rapport over het wegen van het goud is gevraagd. Was de weegschaal wel geschikt voor kleine maten, was de kamer waar gewogen werd, wel vrij van wind, was er bij het vinden van een tekort nogmaals gewogen na het verwisselen van het goud en het gewicht van schaal en tenslotte waren er hele, halve en kwart engelsen gewichtjes gebruikt? Nadat er naar tevredenheid was geantwoord, is toegestaan het genoemde ondergewicht af te schrijven, alsmede dat van 4 oncen en 8 engels op drie kisten goud door het schip de Liefde aangevoerd. De genomen maatregelen en voorzorgen zijn goedgekeurd, temeer daar het goud bij inkoop in Nederland zeer accuraat wordt behandeld en daarom de trouwe dienst aan Heren XVII vereist dat dit bij ontvangst op de overwal net zo geschiedt. fol. 1577 Men is er tevreden over dat volgens de brief van 17 mei 1765 er bij vijf vermuntingen maar een verlies vanƒ 1714 was geleden, of, na aftrek van de winst op het munten van fanums, maar ƒ 688 en ƒ 1026. Volgens de vergelijking in de brief van 17 mei 1765 was de verwerving van producten in 1763/64 aanmerkelijk groter dan in het voorafgaande jaar, namelijk) 
7. 308 bhalen canneel 
164. 029 7/8 lb. peper Singaleese 5. 479 11/16 ammons arreek 31. 275 1/2 lb. coffijboonen 9. 104 lb. cardamom Singaleese 42. 880 lb. sayewortelen. 
Schoon den canneel van den grooten en kleinen oogst in dat selfde jaar maar had afgeworpen 5000 bhalen, dat wel 2308 bhalen minder bedraagd, als de voorigen insaam. Hoeseer nu sulx wel anders te wenschen was, heeft men de ministers al echter aangeschreeven om bij eenige mogelijkheid , waartoe een gezeegenden uytslag van zaaken denckelijk veel contribueeren soude, bij versending van 4 scheepen 8000, en in cas van 3 schepen, 6000 bhalen canneel na Nederland te zenden, mitsgaders, hoedanig den insaam ook mogt komen uyt te vallen, 3 à 400 bhalen voor deze hoofdplaats. 
Men hoopte toen nog dat er meer kaneel verzonden kon worden dan de 5606 balen in het voorafgaande jaar. Daar twijfelt men nu aan daar volgens de brief van 8 juli 1765 de totale verwerving per eind juni maar uit 1203 bossen bestaat. Men hoopt er het beste van. Het bestuur heeft de bezwaren die de chalia's bij de paresse op 17 april 1765 naar voren hebben gebracht, ten dele uit de weg geruimd. Maar er kan niet aan voorbijgegaan worden dat ze er op wezen dat de meeste kaneel nu al drie jaar uit de landen van de Compagnie kwam. fol. 1579 Dit toonde volgens hen aan hoe schadelijk het kappen van chena's daar was en hoe willekeurig men daarmee vroeger had gehandeld om de kaneel geheel in de landen van de koning te laten schillen. Men wilde weten in hoeverre de verklaring van de chalia's betrouwbaar was om een besluit te kunnen nemen over een zaak die al jaren geregeld had moeten worden. Volgens de brief van 17 mei 1765 was de voorraad olifanten per eind augustus 1763 45. Het is gunstig dat die sindsdien is aangegroeid tot 129 dieren, maar ongunstig dat er maar 16 zijn verkocht, die, naast de waarde van ƒ 14. 456,- van de olifanten die als tribuut voor de vorst van Thanjavur naar Nagapattinam zijn gezonden, maar ƒ 13. 915 hebben opgebracht. Vergeleken met het voorafgaande boekjaar fol. 1580 is dat een nadelig verschil van ƒ 35. 592,-. Het bestuur te Jaffna meent dat dit is te wijten aan het kleine aantal kooplieden dat verschijnt. Ze kunnen in Coromandel olifanten kopen die uit Kedah zijn aangevoerd. De Hoge Regering meent dat deze dieren daar voor een lagere prijs te krijgen zijn dan 
die de Compagnie er op Ceylon voor moet betalen. Daarom had het bestuur zich daarin moeten verdiepen en voorstellen moeten doen om die concurrentie het hoofd te bieden. De Compagnie is meer gediend met een grote afzet voor een lagere prijs dan een zeer geringe verkoop boven de marktprijs. Dan is er niet alleen derving van winst, fol. 1581 maar moet er een stal onderhouden worden, waarin de helft van de dieren door de poten zakt en de andere helft van 64 stuks veel verzorging en onderhoud nodig heeft. Zelfs als men maar de helft van het voedsel moet betalen, blijft er op die manier weinig over. Het bestuur heeft wel begrepen dat het zo niet verder kan gaan, maar al zou de vaart uit Kedah afnemen, dan zal ze toch nog geheel belemmerd moeten worden. Men wacht de beloofde middelen ter verbetering af en of de tekorten in Jaffna, zoals het bestuur de dienaren heeft opgedragen, dit jaar vereffend worden. Intussen moet men de jacht aanpassen aan de afzet fol. 1582 en, om niet met een groot overschot te blijven zitten, in de Wannia geen beesten tegen betaling accepteren van leenmannen die hun verplichtingen niet zijn nagekomen. Men constateerde met tevredenheid dat er in het laatste boekjaar 5479 ammanams areka en 16. 703 noten waren verworven. De verkoop van 4916 ammanams en 21. 000 noten bracht ƒ 32. 893 op, hoewel er in het openbaar geen noot uit de landen van de koning was gekomen. Dit deed gouverneur Lubbert Jan van Eck besluiten de scheepslui aan de kust toe te staan in het binnenland te gaan opkopen en de noten in plaats van de Singalezen aan te voeren en voor de gewone prijs aan de Compagnie te verkopen. Dit is goedgekeurd daar het een goed middel bleek te zijn om de handel aan de gang te houden, maar het bestuur is wel opgedragen om die scheepslui ter voorkoming van problemen niet te veel in de bovenlanden te laten rondzwerven. fol. 1583 Er was in 12 maanden 164. 029 7/8 lb Singalese peper verworven, 48. 050 lb koffie en 7558 lb Singalese cardamom. Men hoopt dat deze hoeveelheden nog toenemen. De inlander moet niet opnieuw aangezet worden de herhaaldelijk zonder succes aangevatte aanplant van Malabarse cardamom voort te zetten. Het bestuur werd bevolen voor altoos van de inkoop af te zien. Het fokken van paarden bracht slechts de aanvulling van de stallen op. Op het eiland Delft waren 5 hengsten, 184 volwassen merries, 118 merrie veulens, 43 jonge hengsten, op het eiland de Twee Gebroeders 30 jonge hengsten en te Jaffna 7 hengsten voor gebruik daar, wat uitkomt op 387 rijdieren. Ritmeester Sweijnhaubre voerde een inspectie uit en maakte een rapport op. fol. 1584 Aan de bedoeling van gouverneur Van Eck had het bestuur te Jaffna beter kunnen voldoen dan zo een harde en onbeschaafde stalmeester. De dessave te Jaffna heeft vanouds het toezicht op het fokken van paarden en moet er voor zorgen dat de maatregelen daarvoor precies worden uitgevoerd. Het voorstel van Sweijnhaubre om muilezels te gaan fokken is afgewezen, daar men er in die contreiën maar last van heeft. De keuring te Batavia van 3600 roggenvellen van de overwal van Ceylon heeft geleid tot vernieuwing van de jaarlijkse bevelen. Hoewel er op de bestelling uit Galle drie pakken parcallen voor Padang, drie pakken muris voor Siam en 50 salempuris hebben ontbroken, is men over de roodververij tevreden. fol. 1585 Dat geldt ook voor 3 balen salempuris voor Nederland, die boven de bestelling uit Tuticorin werden gestuurd, en voor de sayenwortelen, die men om tekorten te voorkomen jaarlijks prompt moet leveren. Voor de parelbanken en chancoduikerij wordt verwezen naar de geheime brief van 21 juni 1765 aan het bestuur op Ceylon. Betreffende schepen en vaartuigen is tot tevredenheid vernomen dat de retourschepen Kievitsheuvel met een lading t. w. v. ƒ 350. 405, de Eendracht en Luxemburg, de laatste met de aanzienlijke lading van ƒ 745. 153, samen t. w. v. ƒ 1. 095. 558, zijn vertrokken. fol. 1586 Dit is exclusief de retourvracht in de Barbara Theodora, die verleden jaar te laat uit Surat op Ceylon aankwam en waarin, conform het bevel uit Batavia, de lading is gebleven en inmiddels te Batavia is aangekomen. De Eendracht en de Barbara Theodora zijn bestemd voor de kamer Amsterdam en de Luxemburg voor die van Zeeland. Ze zijn op 17 november 1764 en 31 januari 1765 naar Nederland vertrokken. Deze gang van zaken is goedgekeurd en in het vervolg moet men ook zo handelen. Zoals reeds in de generale missive van 20 oktober 1765 werd gemeld, zijn als retourschepen via Ceylon aangewezen de Leimuiden, Damzicht, Bosschenhove en de Barbara Theodora, die hopelijk nodig zijn voor de voorraden. Volgens 
de notitie van 17 mei 1765 bestond het restant retour uit) 
523. 978 lb. peper Mallabaarse 148. 601 lb. coffijbonen Cheribonse 5. 794 lb. coffijbonen Ceylonse 11. 981 lb. peper Ceylonse 169. 995 lb. sappanhout Bimas 1. 106 lb. sappanhout Siams 20. 962 lb. cauris de Maldivos, ongesuyverde 495 bhalen canneel 3. 300 lb. cardamom Mallebaarse 
123 packen overwalse lijwaten in zoort 
20 bhalen cattoene garen en 6 bhalen roode lijwaten. Bedragende het na derwaarts gesondene ƒ 1. 178. 283, 14, 6 en vandaar ontfangen ƒ 73. 317, 15. 
Men heeft vernomen dat de schepen Eendracht, Luxemburg, Tulpenburg, Thoornvliet, Damzicht en Schagen, die het voorafgaande jaar rechtstreeks uit Batavia naar Ceylon zijn gestuurd, daar voorspoedig zijn aangekomen. Uit Nederland arriveerden de Liefde op 6 augustus 1764 op Ceylon, de Oudkarspel op 1 september en de Westerveld op 19 juni 1765. Verder kwamen daar aan de Vrouwe Petronella, die over Trincomalee naar Nagapattinam was gegaan, 's-Gravenzande [fol. 1589 Nummering slaat 1588 over via Coromandel naar Bengalen, Keukenhof en Kronenburg, die naar Malabar waren geweest. De werkzaamheden aan de Tulpenburg bleken, toen dit schip te Batavia was aangekomen, niet zo ingrijpend als het bestuur in zijn brief van 1 december 1764 heeft opgegeven. Maar toen dit schip van 5 oktober tot 22 december 1764 op de rede van Colombo de vlag voerde, heeft het 1906 3/4 lb buskruit bij de wacht en voor saluut verbruikt. In de vergadering werd besloten de rekening ter controle terug te sturen en door het bestuur te laten vergelijken met de op Ceylon gehouden aantekeningen. Er moet worden gerapporteerd in hoeverre de vermelde hoeveelheden kloppen. fol. 1590 Dit dient voortaan voor het vertrek van schepen te geschieden, zodat schade door zodanig groot verbruik voorkomen wordt. De rekeningen van de schepen Oudkarspel, Damzicht, Liefde, Barbara Theodora, Lekkerland, Leimuiden, Keukenhof, Schagen, Tulpenburg, Thoornvliet en Schoonzicht, die Ceylon hebben aangedaan, zijn eveneens gecontroleerd. Tot grote ergernis bleken er aanzienlijke verstrekkingen tegen kostprijs aan uitrusting en scheepsbenodigdheden, levensmiddelen en verversingen te zijn gedaan, waarbij de regels voor zuinigheid duidelijk voor het grootste deel uit het oog zijn verloren. In de vergadering is besloten om het bestuur hierover een ernstig verwijt te maken. fol. 1591 Het is nogmaals aanbevolen om geen verstrekkingen te doen aan de schepen die daar aanleggen, dan nadat de gezagvoerders onder ede hebben verklaard dat waar ze om hadden gevraagd, hen in de laatste haven van vertrek niet was verstrekt, dan wel door welk ongeval ze daaraan onderweg gebrek hadden gekregen, of waarom ze bij vertrek uit Batavia daarvoor niet hadden gezorgd. Voor zover het de uitrusting betreft moeten de equipagemeesters dit controleren en daarvan een rapport aan de hoofdadministrateur te Colombo, of de hoofden van dienst, dan wel administrateurs overhandigen. Het bestuur kan daarover dan in het belang van de Compagnie een besluit nemen. Het verstrekken van verversingen aan schepelingen moet volgens de voorschriften geschieden. fol. 1592 In buitengewone omstandigheden kan daarvan onder vermelding in de besluiten afgeweken worden. Als deze bevelen overtreden worden dan zijn degenen die zulke orders uitgaven, tot restitutie verplicht. Men is ontevreden dat over het ongeluk van de Damzicht onderweg van Colombo naar Negombo in de brief van 14 april slechts is 
vermeld, dat het volgens de verklaring van de schipper Lodewijk Thomassen door bonken op de bodem zijn roer had verloren, de randsoenbalken in de kajuit waren gebarsten en de kiel enigszins was beschadigd. Men had moeten nagaan of dat door verkeerde manoeuvres, slecht toezicht of onachtzaamheid werd veroorzaakt en of er in zulk een uitzonderlijk geval wel was te volstaan met de opmerking dat dit schip te Galle van zijn gebreken was hersteld. fol. 1593 De voorschriften gebieden dat zulke voor de Compagnie belangrijke zaken door maritieme deskundigen ten overstaan van de fiscaal onderzocht worden, om na te gaan of er van een noodlottig ongeval, dan wel van onachtzaamheid van de gezagvoerders sprake is. Voor dit maal is er aan deze nonchalante handelwijze voorbijgegaan, maar er is wel nadrukkelijk bevolen de voorschriften na te komen, schepen zo snel mogelijk te lossen en ze niet nodeloos lang aan de wal te houden. Dit is in het belang van de Compagnie. De overige zaken, en wat betreft de schepen die van Batavia naar Ceylon zijn gezonden, worden elders behandeld. Van de op Ceylon gestationeerde sloepen en vaartuigen zijn verleden jaar uit Batavia de Vriendschap, Vrijheid, Nagelboom, 't Smalschip, Batavier en de sloep Mossel vertrokken fol. 1594 en vroeg op Ceylon gearriveerd. Het bestuur schreef dat ze zeer te pas kwamen. Men benadrukte er een goed gebruik van te maken, maar drong er ook bij gouverneur Iman Willem Falck krachtig op aan goed op de verstrekkingen te letten, daar de algemene kosten in het afgelopen jaar ƒ 200. 739 hebben bedragen, waar wel door goed toezicht een vermindering van mogelijk is. De ladingen die door de Tulpenburg, Deunisveld, Lekkerland, Vrouwe Petronella, Gouverneur-Generaal, Kievitsheuvel, Oudkarspel, Eendracht, Luxemburg en Keukenhof zijn afgeleverd, zijn te vinden in de resoluties van Ceylon van 7 februari, 3 april, 13 juni, 12 juli, 23 augustus, 2 oktober, 8 en 19 november, 6, 22 en 27 december 1764. Daaruit blijkt dat schipper Idema op 400 koyan rijst, na aftrek van het gebruikelijke percentage, een tekort van 141. 670 lb had afgeleverd. fol. 1595 Als oorzaak voor dit buitensporige tekort kon hij slechts aanvoeren dat zijn stuurlieden bij het inladen te Semarang slecht toezicht hadden gehouden en dat de rijst direct van het veld ruim een jaar in het ruim had gelegen. Men heeft het hierbij gelaten, omdat het bestuur conform de voorschriften heeft gehandeld en het tekort aan de gezagvoerders in rekening heeft gebracht. Maar het is ergerlijk dat van de slaven die uit Batavia naar Ceylon zijn gezonden, velen onderweg zijn overleden, of er zo slecht aan toe waren dat gouverneur Lubbert Jan van Eck niet kon nalaten daarover, en over hun chronische kwalen, in de aparte brief van 10 januari 1765 te klagen. Van degenen die volgens Van Eck te Batavia de administratie van de verscheping van deze slaven verzorgden, is een waar en uitgebreid rapport verlangd. fol. A1594 Voor fol. 1596 zijn twee folio's aldus genummerd. Over deze bedenkelijke zaak is een bericht ontvangen, waar men zich voorlopig maar bij moest neerleggen. Samen met de bijlagen is er geen twijfel dat er bedrog in het spel is geweest. Het is belangrijk dat dit wordt uitgezocht, en daarom is het rapport samen met de rol van de namen van de verzonden slaven naar Ceylon gestuurd, met de opdracht aan te geven welke aan zware breuken, tering, chronische borstkwalen en andere zweren leden, aan wie ze hadden behoord of door wie ze aan de Compagnie waren geleverd. Na het ontvangen van deze informatie kan men maatregelen nemen. Op basis van de verzamelde en beëdigde bewijzen zijn de gezagvoerders van de Damzicht ontheven van belasting voor 120 onbruikbare piekstokken en twee vaten bier. [fol. A1595] Maar 350 niet verantwoorde kleispaden t. w. v. ƒ 718 zijn aan Ceylon weer in rekening gebracht voor nader onderzoek. Onderstuurman Haring verklaarde dat vier kisten met kleispaden en troffels bij het materiaalhuis waren afgeleverd. De gezagvoerders zijn ontslagen van een tekort van 494 1/4 kannen arak, mits ze van de twee gebarste leggers de overgebleven 120 kannen kunnen verantwoorden. Ook is er aan voorbijgegaan dat wegens de lange reis met de Vrouwe Petronella uit Batavia 24. 239 lb carwaat bedorven te Trincomalee aankwam. Op de hele partij van 30. 000 lb was het verlies ƒ 4544, wat is afgeschreven. Betreffende de verpachting van domeinen voor 1764/65 
fol. 1596 is met tevredenheid gemerkt dat deze over het hele gouvernement ƒ 344. 880 heeft opgebracht, of ƒ 33. 453 meer dan in het voorafgaande jaar. Men kon instemmen met het besluit van het bestuur van 5 januari 1765 om op verzoek van de pachters van de textiel van 12 oktober 1764 aan de moslims te Kilakkarai toe te staan om met een pas uitgegeven door de resident daar door de engte van Mannar naar Ceylon te varen. Ze zouden daarheen goederen meenemen en areka van de Compagnie terugbrengen.) 
Temeer de motiven die de ministers tot de openstelling van deze vaart door Pambes engte hadden g'advanceert, bij een goede toezicht en onder observantie van de daarbij g'arresteerde restrictiën de E. Comp e niet alleen veel voordeel scheynen te belooven, maar ook Tammoderum Pulle, en veel andere gegoede ingezetenen om dien oirt, daardoor bijsonder genoegen en hun ook alteffens den weg sal werden gebaant tot 't drijven van een wettigen handel. Weshalven we de ministers, soowel als den Kilkarese resident, in cas subject maar eenlijk hebben aanbevolen om te sorgen dat alles letterlijk en in de beste ordre werde in agt genomen en vooral geen, of 't geringste, misbruyk van deze licentie werden gemaakt. 
Betreffende het timmerwerk en reparaties aan de vestingwerken en gebouwen zijn de verschillende voorstellen voor de fortificaties te Trincomalee van de ingenieurs Gilles Borre, Brohier en de Paravicini door het bestuur aan de andere ingenieurs op Ceylon voorgelegd, die zich eenstemmig achter het voorstel van Borre hebben geschaard, mits de flanken van de oude vestingwerken veranderd worden en de perpendiculair op de linie van defensie wordt gericht. Het bestuur heeft dit overgenomen en de uitvoering laten beginnen. Deze verbeteringen zijn goedgekeurd. fol. 1598 Onder herhaling van de restrictie in de brief van 31 juli 1764 om zonder speciale toestemming geen nieuwe werken aan te vatten, is het besluit van het bestuur van 13 november 1765 tot veranderingen in die te Galle goedgekeurd. Wegens de duurte en de afstand is het halen van kalk uit Malabar afgekeurd. Te Tuticorin en elders in het gebied onder de Compagnie is daarvan genoeg beschikbaar. Het is ook doelmatig dat ingenieur Massenvelt, die uit Malabar was teruggekeerd, naar Jaffna was gezonden om de nieuwe vestingwerken, waaraan sinds 1759 wel met 500 à 600 man was gewerkt, te inspecteren om na te gaan wanneer ze ongeveer klaar konden zijn en of ze allemaal wel nuttig waren. Het bestuur besloot daartoe op 1 mei 1765. fol. 1599 Bovendien bleek daaruit dat ingenieur Brohier was gevraagd wanneer hij met 600 koelies deze werken voltooid zou hebben, waarop hij met allerlei bezwaren was gekomen en, in afwijking van de mededeling in 1758 dat er 12 of 14 maanden nodig waren, had verklaard dat dat nog geruime tijd zou vergen. Het bestuur had Massenvelt duidelijke instructies gegeven en gezegd dat de Hoge Regering vurig wenste, dat deze werken spoedig gereed zouden zijn en dat er nauwkeurig onderzocht werd of Brohier niet zijn eigen belang had nagestreefd. Mocht dat het geval zijn, dan moet hij dat vergoeden. fol. 1600 Daarbij moet het percentage dat hij ervan kreeg, ingetrokken worden. Batavia wilde het toezicht op de werken verdubbelen, zeker daar in het afgelopen boekjaar aan gebouwen ƒ 157. 639 was besteed, waarvoor vrij wat gebouwd kon worden. Gouverneur Iman Willem Falck is daartoe aangespoord. Het is gunstig dat wat de godsdient betreft de kerk- en schoolinspecties plaatsvonden en dat er 287. 413 christenen zijn, onder wie 1483 lidmaten. Maar het is negatief dat dominee Henricus Silvius zijn medecuratoren van het seminarium nodeloos en onbezonnen schriftelijk heeft aangevallen. Daaruit blijkt dat hij een kwast is. Ook het bestuur vond hem een ruziemaker. fol. 1601 Het is niet op zijn geschrift ingegaan en zei hem dat hij zoiets niet weer moest doen. Deze handelwijze is goedgekeurd en het is duidelijk gemaakt dat, als hij nog meer problemen veroorzaakt, er voor hem onplezierige maatregelen zullen volgen. Maar het verzoek van de raad, kooplieden boven de predikanten te plaatsen, is afgewezen, omdat slechts alleen in Galle de administrateur als commissaris-politiek optreedt. De boekdrukkerij bleef het werk voortzetten. Bij de laatst gesloten rekening bedroeg het kapitaal van de diakonie-armen ƒ 102. 619 en van de leprozen ƒ 73. 553. De colleges zetten hun werk voort. fol. 1602 De Raad van Justitie 
zond de stukken van 14 afgedane processen op, waarover, naast wat het bestuur er over zei, niets valt op te merken. De fiscaal dient de opmerkingen van het bestuur ter harte te nemen. Helaas bestaat volgens de brief van 8 juli 1765 de voorraad aan contanten, buskruit, rijst, nely etc. per eind mei slechts uit ƒ 590. 921. De Hoge Regering heeft zelf een krappe voorraad en kan de bestelling van ƒ 1. 600. 000,- moeilijk uitvoeren. Met de Keukenhof werd uit Malabar door Ceylon ƒ 225. 000,- ontvangen en met de Barbara Theodora en Velsen uit Surat ƒ 300. 00. Uit op Cochin en Batavia getrokken assignaties fol. 1603 is respectievelijk ƒ 71. 601,- en ƒ 31. 835 ontvangen. Met de Barbara Theodora is aan contanten ƒ 206. 347 gezonden, met de Bosschenhove ƒ 199. 867, met de Leimuiden ƒ 150. 000,-, met de Thoornvliet ƒ 100. 000,- en met de Vrouwe Petronella Maria ƒ 100. 000,-, of alles tesamen ƒ 1. 384. 650. Bovendien is nog drie ton aan staafgoud gestuurd. Om het gebrek aan geld te bestrijden mag het bestuur niet alleen wissels op Nederland trekken, maar is het bestuur te Malabar opgedragen om Ceylon zoveel mogelijk bij te springen. Bovendien is aan het bestuur op Coromandel toegestaan om op verzoek uit Ceylon zoveel geld op assignatie op Nederland aan te nemen, als er aangeboden wordt, maar wel in contanten die op dit eiland gangbaar zijn. fol. 1604 Als de vier ton die uit Surat wordt verwacht, inderdaad wordt ontvangen, dan hoeft er op Ceylon geen tekort aan contanten meer te zijn. Met de Bleiswijk, die via Ceylon naar Bengalen ging, de vier genoemde retourschepen en met de Thoornvliet en Vrouwe Petronella Maria is de bestelling van 1600 last rijst tot 1585 last uitgevoerd en zijn de overige benodigdheden zoveel mogelijk gezonden. Zo kon aanvoer van rijst uit Bengalen voor de excessieve prijs van rsd 60 en 66 het last worden voorkomen. Dat was betaald voor 1. 642. 000 lb die met de Schoonzicht en Hoop werd aangevoerd. Men had liever toegestaan dat er bij particulieren voor rsd 58, 1,- het last was ingekocht, zoals in 12 maanden met 1. 945. 080 lb was geschied. Er mocht zelfs wat meer voor betaald worden. Was er echt gebrek aan rijst dan mocht het, als er scheepsruimte was, in Bengalen besteld worden. Men is er verbaasd over dat schipper Jan Moorland, die Galle speciaal moest aandoen fol. 1605 om 50 diverse kayirutouwen en 30. 000 lb losse kayiru voor Bengalen mee te nemen, slechts 30 bahar rijst en, onder het voorwendsel van gebrek aan scheepsruimte, 25 kayirutouwen had ingeladen. Moorland is om een verklaring gevraagd. Die is op 2 juli 1765 ontvangen en aan Nicolaas Houtingh voorgelegd. Zijn rapport werd op 23 juli behandeld, waarmee de zaak was afgedaan. Zoals reeds vermeld is, werd de Bleiswijk op weg naar Bengalen via Galle gezonden om daar de bestelde 2000 lb kaneel in te laden en zoveel mogelijk van de door Bengalen bestelde kayirutouwen en kayiru. Desnoods worden daarvoor nog één à twee sloepen gestuurd. fol. 1606 Dan kan de Bleiswijk snel en ieder geval voor eind augustus uit Galle vertrekken, zodat ze de reis naar Bengalen nog kan maken. Het is juist dat het bestuur om klachten te voorkomen besloot de bestellingen in de raad te controleren en dat het bestuur te Galle werd opgedragen om steeds voldoende kayiru in voorraad te hebben om de bestellingen uit Bengalen en Batavia uit te voeren, al zou dat de particuliere uitvoer onmogelijk maken. Er legden 47 vreemde schepen in de havens van Ceylon aan. Het is juist dat op verzoek van de Portugese kapitein van het oorlogsschip St. Anna twee overgelopen matrozen zijn teruggestuurd en dat aan kapitein Otto Roodwit van het Deense schip Tranquebar, fol. 1607 dat door de marathas was buitgemaakt, wegens zijn desolate toestand transport naar Nederland is verleend. Er is tevens bevolen om de voorschriften in de brieven van Heren XVII van 8 september 1733, 12 september 1736 en 9 april 1764 betreffende toelating van vreemde schepen stipt na te leven. Betreffende de huishoudelijke zaken heeft het bestuur geklaagd over de groei van het schrijfwerk en dat er geen schrijvers voor 12 à 15 ropia's per maand te krijgen zijn. Het bestuur suggereerde om, zoals secretaris Johan Gerard van Angelbeek voorstelde, alleen kopieën te laten maken van de geheime besluiten, de brieven van en naar Batavia, alsmede de geheime brieven gewisseld met de gouverneur van Coromandel, de commandeur van Malabar fol. 1608 en de dienaren te Galle, Matara en Trincomale. Wanneer de ongeregeldheden voorbij zijn, moet het reglement voor het aantal schrijvers weer gehandhaafd worden. Daar het bestuur van oordeel was dat het onder deze 
spanningen onmogelijk is om Compagnies bezittingen elke zes maanden te inventariseren, is in de brief van 21 juni 1765 toestemming gegeven om dat elk jaar te doen, maar de kas moet elke zes maanden opgemaakt worden. De executeuren in de boedel van Lubbert Jan van Eck moeten de voorgeschreven garantie voor vier jaar geven. Dat de bannelingen van staat zich met hun maandelijks kostgeld rustig gedragen, is ter kennisneming aangenomen.) 
Dan dewijl we bij een factuur van aanreeckening, gedateerd 3 e may, onder anderen hadden ontwaard dat de ministers eenen Radeeng Tarko, soon van den fugativen tommegom Mangoe Nonnang, of sooals hij daarbij werd genoemd Mangoe Neijning, hadden opgebragt voor 4 maanden, of van primo may tot ultimo augustus à ƒ 12,-,- aan contant met een parra reys 's maands, heeft men van de ministers gerequireert waar dezen radeeng vandaan gekomen en waarom hij maar voor vier maanden was opgebragt. Maar dat de deserteurs onder ultimo augustus passato al waren geaccresseert tot 102 koppen, hebben we met een gantsch sorgelijk oog beschouwt en insonderheyd dat er van Trincomale op een keer na alle waarschijnelijkheid tot de Engelschen waren overgegaan 17 infanteristen en 3 arthilleristen. 
Gelukkig heeft het bestuur de dienaren te Trincomale bevolen na zes uur 's avonds niemand meer aan boord van een Engels schip te laten gaan. De Engelsen zijn gewend om beleefdheden niet alleen hooghartig te ontvangen, maar zelfs met het ronselen van Compagnies volk te vergelden. Wie na zes uur naar een Engels schip gaat, moet door de Maleise wacht aangehouden worden. Zolang de opperhoofden van de kantoren en de officieren zelf maar zo lala toezicht houden, is van deze maatregelen weinig te verwachten. Een ergerlijk voorbeeld daarvan is dat verleden jaar te Tuticorin zelfs in de middag negen soldaten met hun wapens zijn gedeserteerd, omdat maandgeld dat ze tegoed hadden, niet in fanums was uitbetaald omdat daaraan gebrek was. Het is goedgekeurd dat uit de raad koopman Liebert Smith en kapitein Johannes Cornelis Franken direct was opgedragen onderzoek te doen, maar het is slecht dat deze zaak pas op 9 mei 1765 is afgedaan. Luitenant Christoffel Langelots, fol. 1611 die schuldig was aan de opstandige taal van de deserteurs en geen maatregelen had genomen tegen de gevolgen waarmee werd gedreigd, was toen overleden, zodat hij zijn verdiende loon had ontlopen. Hier moest men zich maar bij neerleggen en ook dat het toenmalige opperhoofd Godfried Sweepe, die ook niet onschuldig was, slechts de meegenomen wapens en de kosten van het onderzoek moest betalen. Men vertrouwt dat het bestuur voortaan wat ernstiger optreedt en de schuldigen hun verdiende loon geeft in plaats van ze te laten ontsnappen. In de verwachting dat ze naar verdienste worden gestraft, is goedgekeurd dat de soldaat Michiel Engelsman, die verscheidene soldaten te Goenewille had opgezet te deserteren, en tien man in dat complot aan justitie zijn overgedragen. fol. 1612 Dit geldt ook voor het besluit van 6 oktober om aan degenen die binnen drie maanden terugkomen, een generaal pardon te verlenen. Per eind juni 1764 waren er 37 gegagieerden van wie de rustgagie voor een jaar is verlengd. Vaandrig Willem Jenke, die zijn gewone gagie van ƒ 40,- krijgt, hoort rustgagie te ontvangen. Vaandrig Jan Andries Maurits mag wegens hoge ouderdom en armoedige omstandigheden rustgagie ontvangen. Sergeant Frans Theodor Hensen krijgt, zoals de artikelbrief voorschrijft, het douceur voor het verlies van een oog. In al zulke gevallen dient men deze te volgen. Door de uit Batavia en van elders ontvangen vaartuigen kan er naar behoren gepatrouilleerd worden. fol. 1613 Er is aan de opdrachten daarvoor herinnerd en er moet tegen smokkel door waaghalzen langs de stranden en wateren opgetreden worden en eveneens opgelet worden dat de gezagvoerders op genoemde scheepjes zich aan hun instructies houden. De geschenken t. w. v. ƒ 2012 zijn goedgekeurd en, in de verwachting dat dit niet meer zal gebeuren, is er geen bezwaar tegen gemaakt dat van de op assignatie ontvangen ƒ 78. 903 aan contanten, er wegens tekort ƒ 47. 066 zonder rabat is 
geaccepteerd. Dat is voordeliger dan geld op interest te ontvangen. [fol. 1615 Fol. 1614 is bij nummering overgeslagen. Verder wordt verwezen naar de brieven uit Ceylon direct aan Heren XVII van 13 november 1764, 25 en 31 januari 1765, het antwoord op het extract uit de brief van Heren XVII van 29 september 1763, gevoegd bij de brief uit Ceylon naar Batavia van 31 december 1764, en naar de hierboven genoemde brieven en besluiten van de Hoge Regering naar Ceylon. Naast wat in de generale missive van 20 oktober 1765 reeds over dienaren werd bericht, bleek uit de brief uit Ceylon van 31 december 1764 dat de commandeur te Jaffna Anthony Mooyaart door ouderdom fol. 1616 niet meer in staat was zijn ambt te vervullen en dat anderen die daar misbruik van maakten, hem moesten leiden. Mocht dat voortduren, dan is er toestemming gegeven hem eervol te ontslaan. Hij mag te Jaffna, of Colombo blijven, dan wel via Colombo of Coromandel naar Batavia komen. Conform het bevel van het vorige jaar kan dessave Noël Anton Lebek zijn plaats innemen. In diens vervanging mag gouverneur Iman Willem Falck voorzien. Hij kan ook een opvolger voor de overleden opperkoopman en Colombose dessave Jan Bauert benoemen. Daarvoor waren al de reeds naar Ceylon vertrokken kapitein Da Costa als kapitein-dessave en de koopman Rooze in de rang van opperkoopman genomineerd. fol. 1617 Tot de verbazing van de Hoge Regering zat er bij de brief van 17 mei 1765 uit Ceylon een brief van commandeur Anthony Mooyaart dat hij bij het doornemen van de brieven uit Colombo was gestuit op een zeer nadelige beschrijving van zijn persoon. Het werd in de vergadering van 29 augustus redelijk en billijk gevonden dat hij de dienaren te Colombo, die hem al anderhalve maand hadden meegemaakt, hoofdelijk had gevraagd, of ze hem door ouderdom ongeschikt voor de uitoefening van zijn ambt vonden, dan wel of dat niet het geval was. Het laatste werd unaniem bevestigd. Men is zeer ontstemd over dit tegenstrijdig oordeel van de raad te Colombo. fol. 1618 Zo is onduidelijk wat men geloven moet. Daar Mooyaart zelf zo kordaat was opgetreden, heeft de Hoge Regering er geen moeite mee om hem te Jaffna te handhaven, dan wel dat hij zelf eervol aftreedt. Commandeur Marten Rein is helaas op 3 april 1765 te Kandy overleden. Het is tegen de regels dat de dessavonij bij het overlijden van Jan Bauert aan de luitenant-dessave Pieter Blankert is opgedragen. Tot een besluit van de Hoge Regering over de opvolging hoort zo'n ambt door twee gecommitteerden te worden waargenomen. Bovendien is gebleken dat Blankert als provisioneel fiscaal totaal ongeschikt is. fol. 1619 Hij verdient zo'n eervol ambt niet. Personalia. Lubbert Jan van Eck had de secretaris van de raad en koopman Johan Gerard van Angelbeek wegens zijn goede diensten op de veldtocht al provisioneel tot opperkoopman bevorderd. Er wordt bij Heren XVII krachtig op aangedrongen hem daarin te bevestigen. Personalia. fol. 1620 Boekhouder Hendrik Willem August Kuneman is wegens zijn goede diensten in de onderhandelingen aan het hof van Ramenade Waramsen als een bijzondere gunst reeds provisioneel tot onderkoopman bevorderd. Naar aanleiding van de benoeming van Anthonij van der Wal als secretaris en fiscaal te Tuticorin is conform de reglementen bevolen daar bij een vacature een boekhouder aan te stellen. Wel volgens het reglement is het zenden van een paar gecommitteerden naar Tuticorin, toen de administrateur daar, Kulval, was overleden. De vervulling van deze plaats is aan het bestuur overgelaten. Personalia. Het hoofd van de Mahabadde, Jan van der Weerd, mocht op verzoek al verleden jaar repatriëren. fol. 1621 Daar hij nog steeds niet is vertrokken, werd zijn gagie stop gezet vanaf het moment dat dat mogelijk was geweest. Hij moet nu zo snel mogelijk afreizen. Daar zijn diensttijd is verstreken, mag de dominee te Galle, Jan Philip Smit, repatriëren. De gagie van dominee Franciscus Jansen is conform het reglement verhoogd. Per eind juni 1765 waren er nog 10. 094 militairen. In de geheime en gewone besluiten van het bestuur op Ceylon, in het bijzonder dat van 2 oktober 1764, dat in de brief van 31 december 1764 werd behandeld, zijn de maatregelen voor de militie opgenomen. Daar valt te lezen waarom het bestuur een compagnie liever op 100 man dan volgens plan op 175 gesteld had gezien. De Hoge Regering 
besloot bij zijn vorige besluit te blijven en gaat er vanuit dat de door Lubbert Jan van Eck voorgestelde vier battaljons, ieder van zes compagnieën fuseliers en een compagnie grenadiers, samen dus 28 compagnieën, bij een goede verdeling over het garnizoen en de kleine postjes [fol. 1621A] met zijn wens overeenkomt. Van Eck had als beloning voor de zo glorieuse verovering van Kandy en bij gebrek aan stafofficieren verschillende bevorderingen toegekend en veronderstelde dat ze onder deze uitzonderlijke omstandigheden door de Hoge Regering bevestigd zullen worden. Personalia. Hoewel het aanstellen van stafofficieren niet tot de bevoegdheid van een onderhorig gouvernement hoort, heeft de Hoge Regering de bevorderingen schoorvoetend bevestigd. De troepen traden immers dapper op en hebben Kandy veroverd. fol. 1622 In het vervolg moeten zulke bevorderingen echter aan de Hoge Regering voorgesteld worden. Kolonel Feber heeft op 8 mei geprotesteerd tegen het besluit van het bestuur van 1 mei. Men kon niet weten dat hij zo zwak was dat hij daarover niet kon nadenken. Als hij in de buurt was, diende het bestuur met hem te overleggen en zijn advies te vragen, zodat hij als hoofdofficier op de hoogte was van veranderingen. Daarom is het besluit, waaruit de verwijdering is ontstaan, afgekeurd en zijn de sipoys, die het bestuur onder luitenant-kolonel van Wesel had gesteld, weer onder het commando van provisioneel luitenant Grenier teruggebracht. fol. 1623 Zulke veranderingen dient men te vermijden, zodat de hoofden van de korpsen hun manschappen leren kennen. Intussen trad het bestuur gematigder tegen de kapitein van het korps en lijfwacht dragonders Sweijnhaubre op. Hij gedroeg zich echter zo arrogant tegen zijn manschappen dat hij bij besluit van de vergadering uit zijn ambt, rang en gagie vervallen is verklaard. Men moet hem in hechtenis nemen en met de eerste schepen slechts met een plunjekist naar Nederland sturen. Deze zogenaamde lijfwacht, die onder commando van kapitein Jan Cornelis van Ossenberg is gesteld, moet als alle militairen onder het hoofd van de militie ressorteren en in de eerste plaats, als alle dienaren, fol. 1624 onder de gouverneur. Personalia. fol. 1625 Personalia fol. 1626 
Personalia. Een Europees korporaal en een Maleiër zijn tot vaandrig bevorderd) 
Die van Candia met een kleyn commando, bestaande uyt 19 coppen, daaronder 8 Europeesen en 10 Maleyers, op den weg na Geriagamme, willende terugkeeren, ter halverwege van circa 800 vijandelijke Singaleesen aangetast zijnde, sig met soo een uytmuntende dapperheid hadden teweergesteld dat ze, met agterlating van een gesneuvelde Maleyer, een vermiste Europiaan, geluckig in het hooftleger met nog 8 geblesseerdens sijn teruggekomen, conform het genoteerde bij de ministers secreete letteren van den 31 e maart anno passato, alles onder afsending van de actens tot haar respectieve qualiteiten staande. 
Men verwacht dat alle bevorderden dit waardig zullen zijn en dat het bestuur geen nodeloze aanstellingen zal doen. Ingenieur en fabriek-kapitein Gilles Borre is ontslag verleend om naar zijn natie in Coromandel te gaan. Gouverneur Iman Willem Falck kan voor hem een opvolger aanstellen, mits deze een borg van rsd 5000 stelt. Conform de bevelen van Heren XVII is het verzoek van de kapitein en commandant te Trincomalee Lodewijk Frijtag om opperkoopman te worden, afgewezen. fol. 1628 Het verzoek van de kapiteins Johannes Josephus van Tournoij en Frederik Willem baron van Tos om direct uit Ceylon naar Nederland te mogen repatriëren is naar gouverneur Falck verwezen, hoewel zo'n verzoek van de luitenant van de artillerie Jan Lamotte was ingewilligd. De luitenant van de artillerie Jacob Labatier is overleden. Personalia. De eerste landmeter Carel David Wentzel is naar de Kaap de Goede Hoop overgeplaatst. Om over de vestingwerken te Cochin te overleggen is kapitein en ingenieur Massenvelt naar Batavia opgeroepen. Wegens zijn laffe gedrag tijdens de veldtocht moet kapitein George Philip Erlebag zonder gagie en bagage naar Nederland terugkeren. In zulke gevallen moet het bestuur dienaren die net uit Nederland aankwamen, terugsturen. Dienaren die ter plaatse zijn aangenomen, moeten bij zulk gedrag ontslagen worden en kunnen huns weegs gaan. Dit was met de vuurwerkers Pierre Morreau en Hilarion Gefoi geschied. 
Malabar fol. 1629 Volgens de laatste uit Malabar ontvangen brief van 9 juli 1765 was het daar tamelijk rustig.) 
De vorsten van Canara en Trevancoor tegen dien van Madure in 't veld zijn. Uyt welken hoofde niet alleen in 't Noorden Colastrij en Adiragia de verwagte hulpbenden moeten missen en een beetere gelegentheid afwagten om hunne verschillen te beslissen, maar ook de samorijn in d' overtreeding der aan Trevancoor beloofde conditiën straffeloos blijft en de koning van Cochim in 't Zuyden ongehindert met de vergrooting zijner financiën voortgaat, mitsgaders de Trevancoorse landen, schoon ze tot den oorlog van hunnen vorst contribueeren, egter zoo lang die in het Madureese district word gevoerd, van desselfs verdere plagen bevrijd blijven. 
Het gewezen hoofd te Cannanur, Godefridus Weyerman, voldeed de contractuele schulden van de kolathiri en Ali Raja, die door voorschotten waren ontstaan. In de brief van 17 september 1765 is bevolen dat het huidige hoofd de vorderingen van Weyerman op hen beschouwt als vorderingen op de Compagnie. fol. 1630 Na vruchteloze pogingen om landen bij Chettua terug te krijgen, die als onderpand voor zijn schulden in beslag waren genomen, bood de zamorin aan borgen te stellen. Het bestuur wees dit af, wat in de brief van 8 november 1765 is goedgekeurd. Het is commandeur Cornelis Breekpot gelukt om het beslag, dat de vorst van Travancore voor de tweede maal op de eilandjes Muttu, Kunu, of Purumportu had gelegd, op te heffen. Travancore beschouwt ze als een deel van Parur wat nu in het bezit van dit rijk is. Deze eilandjes zijn ook door de zamorin bij de Compagnie in onderpand gegeven. Als Travancore de handen vrij heeft, zou het wel eens kunnen weigeren het beslag dat het daarop legde, op te heffen. Als traineren en het aanbieden van een equivalent niet mocht helpen, is, omdat verzet nadelig werkt, op 17 september 1765 toestemming gegeven om ze desnoods aan Travancore over te laten voor de som van ropia 16. 000 waarvoor ze beleend waren. De schuld die de koning van Cochin als voorschot op de tollen heeft, is vereffend. fol. 1631 Op verzoek van deze vorst stond het bestuur toe) 
op deze reekening over te schrijven ƒ7500,-, dewelke onder meer aan Zijn Hoogheid waren geschooten op een gedeelte van Baypin. Dan, dewijl dit strijdig is met de zoo lang b'oogde bemagteging van het genoemde eyland, zoo hebben wij bij onze secreete missive van den 17 e september de ministers aangaande het waare but dat met het in pand neemen van landen op Baypin b'oogt word, breedvoerig geëlucideert en hen gerecommandeert niet alleen d' overschreiving op tollen etc. zooveel doenlijk te declineeren, maar ook in cas de voormelde koning van den eysch op d' 18 1/2 dorpen (leggende bij 't conquest Paponettij) door minnelijke voorslagen en onschadelijke betoning van ernst, niet te diverteeren waare, hem dat district nevens een somma van ropia 10 à 15. 000 te presenteeren, onder voorwaarde dat Zijn Hoogheid aan de Comp e daarentegen finael afstond het meermelde eyland Baypin en van die cessie voldoende bewijzen verleende. 
Daar de vorst van Travancore in Madurai wordt beziggehouden, kon hij niet aangesproken worden over de schuld van Attingal, het verleggen van de grenzen van Callicherij Bitsjoer en St. Andries en de fraude door zijn onderdanen met de pacht te Quilon. Wel deed het bestuur een vooruitbetaling aan hem, die volgens de brief van 9 juli 1765 de door Heren XVII fol. 1632 vastgestelde som van ropia 50. 000,- niet te boven ging. In de brief van 8 november 1765 is het verboden om betalingen te doen, voordat dit voorschot is vereffend en bevolen dat degenen die namens Travancore geld in ontvangst nemen, van behoorlijke geloofsbrieven zijn voorzien. Wegens zijn deerniswekkende omstandigheden is aan de Desinganadu, die in 1747 door Travancore werd verdreven, het douceur van ƒ 1350,- per jaar, dat in 1761 was stopgezet, weer uitbetaald. Cochin liet nog niet weten wat de gouden onderpanden van de Desinganadu nu waard zijn, noch wat er van de Cochinse 
zekerstelling voor Vadakkumkur is te verwachten. In de brief van 17 september is bevolen deze en de schuld van de perakat tavazhi, zoals reeds vermeld in de generale missive van eind december 1764, voor zover desperaat, binnen de lijn te laten voortlopen. De verwerving van peper in het noorden volgens de contracten met de kolathiri en Ali Raja heeft, evenals in de voorafgaande jaren, geen enkel succes gehad, doordat de Engelsen niet alleen door de kleine vorsten, fol. 1633 maar, volgens de brief van commandeur Breekpot van 9 juli 1765, door hun opperheer tot de particuliere handel zijn toegelaten. Zij belemmeren door te patrouilleren vervoer van peper door anderen. Wegens de hoge kosten daarvan moesten ze de peperprijs tot ropia 90 de 500 lb verlagen. Daar de Compagnie daar reeds lang ropia 100 de 500 lb betaalt, moet ze de particuliere handel kunnen beheersen, als de patrouillering, die naar de ervaring heeft geleerd nooit voldoende kan zijn, maar werkelijk door hen wordt vermeden. Dit is op 17 september 1765 naar Malabar geschreven. Anders dan werd aangenomen verminderen de marathase rovers, als ze de Engelse passen maar aanvaarden, de handel niet, maar brengen ze die slechts over naar de Engelse kantoren. In de genoemde brief is het bestuur aangemoedigd te bedenken hoe in dat gebied iets naar de Compagnie is toe te halen en in het geheim toegestaan om fol. 1634 ropia 83 1/3 het kandijl van 500 lb, of ƒ 25,- de 100 lb, te betalen voor peper uit Cochin, Cranganur en Travancore. Zonder het nog bestaande contract met Travancore te schenden kan zo geprobeerd worden wat op die manier te verwerven is. De redenen hiervoor zijn te vinden in de besluiten van 27 augustus 1765 en de geheime brief van 17 september. Enerzijds wordt zo tegemoet gekomen aan de klachten van de vorsten over de lage prijzen, zoals commandeur Breekpot die in zijn aparte brief van 9 april 1765 duidelijk heeft aangegeven, en er wordt voorkomen dat zij hun producten meer en meer aan de Compagnie onthouden. Anderzijds wordt de band van Travancore met de Engelsen, met wie die vorst min of meer in onmin is geraakt en die hem meer betaalden, gebroken. Om de verbouw daar te stimuleren betreft deze verhoging van de prijs ook de peper in de gebieden onder de Compagnie. Nu de obstakels zijn weggenomen, verwacht men daarin verbetering. fol. 1635 Tussen 24 maart 1764 en 1 maart 1765 is er slechts geleverd) 
door Trevancoor lb. 864. 567,-" de koning van Cochim " 25. 000,-" " " " Cranganoor " 3. 066,-" ingezetenen te Paponettij " 21. 800,-" " " te Chettua " 553,-" particulieren te Cananoor " 59. 958,-of in 't geheel lb. 974. 944,- 
Schoon dit bedragen nogtans dat van den voorgaande inzaam tot lb. 422. 402 1/2 surpasseert en lb. 146. 934 in zig begrijpt, die Trevancoor te Cranganoor à ropia 55 't candijl geleevert, zooals het scheynt ter preuve of hij, niettegenstaande het contract daar ter plaatze, eevenals te Porca ropia 65 konde bekomen, hetwelk nu het mislukt is geene verwagting voor 't vervolg geeft. 
De vroegere commandeur Godefridus Weyerman kocht verleden jaar 3300 lb cardamom in voor 27 stuivers het pond. De huidige commandeur Cornelis Breekpot en raad zeggen dat het voor de vastgestelde prijs en zelfs voor 2 stuiver meer niet te krijgen is. Weijerman bevestigt dit daar hij zegt op de bovengenoemde en eerdere partijen verlies te hebben geleden. fol. 1636 Daarom heeft men zich beperkt tot de aanbeveling in de geheime brief van 17 september 1765. Van deze producten is er 1. 123. 921 lb peper en 3300 lb cardamom naar Galle gezonden, met nog benodigdheden voor Ceylon, namelijk 1900 stuks huiden, 75. 000 lb kayirudraad, 200 last nely, 1170 planken en een groep toepas militairen en sipoys. Bovendien werd er 150. 000 ropia aan contant en 47. 734 ropia getrokken op wissels naar Ceylon gestuurd, terwijl er volgens het bestuur in september nog 50 à 7500 ropia zou volgen. In Batavia zijn met de uit Malabar teruggekeerde schepen 24. 000 capok stenen en 50. 222 lb kayirudraad t. w. v. ƒ 3283 ontvangen, alsmede enig zilverwerk, artilleriegoederen en in 
rekening gebrachte bedragen, samen t. w. v. ƒ 34. 490. De inkomsten uit de landen van de Compagnie waren in 1763/64 ongunstig. De pachters van de zaailanden in Pappinivattam fol. 1637 waren, wegens een slechte oogst, 2288 parra ten achter en de tienden op de particuliere zaailanden brachten 1172 parra minder op. Er waren geen bieders op de pacht van de tienden op de particuliere tuinen. Behalve dat de opbrengsten van de door de Cochinse vorst op Vypin verpanden landen zeer traag binnenkwamen, bleek volgens het bestuur uit het gedrag van de Pazhancheri Nayar en de klachten van de vorsten van Cranganur en Cartamana dat de boog niet strakker gespannen kon worden zonder te breken. Daarom is het bevel van verleden jaar herhaald om Compagnies rechten te handhaven, maar onder de bijdragen uit de naburige landen te blijven en zich door tijdelijke gunsten geliefd te maken. Zo is de verstrekking van 1000 parra neli aan de Payencheri Nayars en hulp daarmee aan de overige bewoners goedgekeurd. De opbrengsten van de gronden, pachten van tollen, dranken, tabak etc. bedroegen te Cochin en omliggende gebieden, na aftrek van ƒ 6440,- als het aandeel van de koning in de tollen, fol. 1638 ƒ 66. 428, te Quilon ƒ 12. 909, te Cannanur ƒ 827, te Chettua ƒ 4501, of samen ƒ 84. 665. De pachten van dranken, tollen, tabak etc. zijn voor 1764/65 uitgegeven voor ƒ 45. 400, wat ƒ 970 meer is dan in 1763/64. De verkoop van handelswaren liep in 1763/64 slecht door de roverijen van de marathas, de oorlog in Canara, de aanvoer van Chinese suiker etc., de oorlog in Bengalen en het geldgebrek van de handelaren. Ondertussen was het rendement op specerijen 1189 %, op Japans staafkoper 195 tot 199 1/2 op poedersuiker 86 tot 88 %. Evenwel leverde 99. 500 lb poedersuiker, die bijzonder bruin en vochtig en in beschadigde fusten ontvangen was, slechts een rendement van 20 % op. Op het inkoopsbedrag van ƒ 153. 155 van al deze goederen is een winst van ƒ 218. 463, of ruim 142 %, gemaakt. Het jaar 1764/65 was in het begin even ongunstig door, naast de bovengenoemde omstandigheden, het wegblijven van de bombaras. fol. 1639 Deze schepen waren door de marathase rovers vroeg gesignaleerd. Daarom liepen ze de eerste haven in en verschenen niet in Cochin. Het bestuur kon daardoor tussen 1 september 1764 en 12 maart 1765 niet meer dan voor het inkoopsbedrag van ƒ 61. 498 verkopen, waarop een winst van ƒ 77. 573, of 126 %, is gemaakt. Het bleef zo zitten met 1. 273. 400 lb poedersuiker, naast wat nog bij particulieren onverkocht achterbleef. Het verzoek van het bestuur de prijzen te mogen verlagen is afgewezen. Ze mogen niet onder de 85 % komen. Als het daarboven niet te verkopen zou zijn, dan moet men het niet een jaar laten liggen, maar duidelijk aangeven waarom dat onmogelijk is. Er is enige hoop dat het bestuur de grote voorraad suiker aan de bombaras en anderen kan verkopen, voordat de schepen uit Macao met hun Chinese suiker arriveren. fol. 1640 Wellicht leidt de herstelde rust in Canara tot een grotere afzet van Japans staafkoper en het bestuur beloofde dat het alles op alles zal zetten om een gunstige afzet te bereiken. Daarom is er in 1765 op de bestelling naar Cochin gezonden) 
456. 491 lb. zuyker poeder 
37. 691 lb. zuyker candij 
50. 000 lb. koper Japans aan staven 
5. 039 lb. notenmuschaten 
1. 890 lb. garioffel nagulen 
1. 540 lb. foelij of macis 
15. 000 lb. thin 
709 lb. koper in platen 
8. 067 lb. orgelloot 
70. 046 lb. ijzer bedragen ƒ 70. 066, 14, mitsgaders nevens diverse provisiën, benodigtheden, goederen voor Trevancoor en eene aanreekening, ƒ 123. 376, 8,-. 
Een en ander is met de Landskroon verzonden, terwijl er tevens is bevolen om inlandse handelaren naar Cochin te lokken door voordelige prijzen voor hun waren te geven. De totale inkomsten van Malabar in 1763/64 waren ƒ 292. 693, wat ƒ 120. 254 minder is dan 
in 1762/63. De uitgaven bedroegen ƒ 314. 575, zodat het negatieve saldo ƒ 21. 882 bedraagt, fol. 1641 dit ondanks dat de uitgaven door vermindering van het aantal militairen etc. ƒ 14. 925 lager waren dan in 1762/63. In de brief van 17 september 1765 is ernstig aangedrongen op verdere verlaging van de uitgaven. Men hoopt daarop, daar de meeste kleine buitenposten zijn gesloten of ingekrompen en diverse uitgaven te Cochin tot het berekende bedrag zijn teruggebracht. In genoemde brief is bevolen Chettua en Quilon op te blazen, terwijl een besluit over Cranganur, Cannanur en Cochin is uitgesteld tot de ontvangst van de mening van het bestuur en nader bericht van de ingenieurs die naar Cochin werden gezonden, maar het preciese doel daarvan niet hebben begrepen. Het verslag van de huidige commandeur en de secunde over de verschillen tussen de Malabarse kopie en originele negotieboeken is reeds uitgebreid in de generale missiven van 8 mei en 20 oktober 1765 behandeld. [fol. 1641 Twee folio's zijn als 1641 genummerd. Het geeft niet aan door wie, voor hoeveel en wanneer de Compagnie werd benadeeld, nog veel minder wie tot vergoeding veroordeeld kan worden. Daarom is aan de commandeur en de secunde opgedragen een nader onderzoek in te stellen, waarvoor nog een koopman, een onderkoopman en twee assistenten naar Cochin zijn gezonden met de boeken vanaf 1730/31. Ondanks hun verweer zijn oud-commandeur Godefridus Weyerman, noch de thans overleden secunde Jan Anthony Sweers de Landas vrijgesproken van onverantwoorde uitgaven en alles is er aan gedaan vergoeding daarvan voor de Compagnie te verkrijgen. De uitgezonden gecommitteerden is bevolen accuraat en snel op te treden. 
Surat fol. 1642 In de generale missiven van 8 mei en 20 oktober 1765 is reeds over Surat gerapporteerd. Uit Surat kwamen de Leimuiden, Renswoude, Barbara Theodora en Velzen terug. Inclusief de lading die het derde schip voor Nederland naar Batavia vervoerde, voerden deze schepen daar aan) 100. 000 zilvere ropijen 760 packen diverse lijwaten 4 dito zijde stoffen 100 lasten tarwe 21. 000 steenen zeep capperbandse 10. 000 ponden catchouw 8. 000 dito poetjoek. Item diverse drogerijen, etter van roosen enz. tesamen tot een montant van ƒ 799. 806, 09 Behalven de te Ceylon uyt de twee laatstgemelde kielen nog afgegeven 200. 000 ropias, 40 lasten tarwe en eenige kleynigheden tot ƒ 310. 308, 09 Invoegen den gantschen vervoer vandaar sommeert ƒ 1. 110. 114, 18 daaronder pro patria voor ƒ 271. 150, 13 Fol. 1642v. (fol. 1643 Met de op 1, 19 en 27 augustus 1765 naar Surat vertrokken schepen Renswoude, Lekkerland, Amerongen en Compagnies Welvaren is verzonden) 
3. 533. 672 lb. poedersuyker 
277. 756 lb. candijsuyker 
30. 033 lb. notenmuschaten 
50. 035 lb. foelij of macis 160 lb. canneel 
600. 000 lb. Japans staafkoper 
200. 000 lb. thin Malacs aan inktkookers 
502. 036 lb. ijzer in zoort 
15. 106 lb. roode menij en 100 l leggers arak apij, bedragende met diverse provisiën en benoodigtheeden ƒ 741. 828, 4,-. 
Met de Leimuiden, Renswoude en Barbara Theodora werden op 3 en 18 april 1765 gewone brieven van 30 september en 31 december 1764 uit Surat ontvangen, een geheime van 15 december en brieven van de directeur apart van 31 december 1764 en 6 januari 1765. Later is nog een aparte brief van 28 januari 1765 ontvangen. De Velzen arriveerde op 9 augustus 1765 te Batavia en bracht gewone brieven van 6 en 22 april en 19 mei 1765 mee en een geheime ook van 19 mei. fol. 1644 Over de eerst genoemde brieven is op 17 en 18 juni 1765 en over de laatst genoemde op 13 augustus 1765 vergaderd. Daaruit kwamen de brieven van 30 juli, 19 en 27 augustus 1765 naar Surat voort, waarnaar wordt verwezen en in het bijzonder naar de geheime brief van 19 augustus. Betreffende schepen en vaartuigen moet het schip dat de goederen voor Nederland vervoert, tijdig vertrekken om die te Galle voor de retourschepen af te geven. De Barbara Theodora kwam namelijk pas op 4 maart 1765 daar aan, zodat de hele lading voor Nederland naar Batavia meekwam. Die is zo pas met de eerste vloot naar Nederland gegaan. Daarom is nadrukkelijk opdracht gegeven dat het schip met retourgoederen uiterlijk half december zonder op iets te wachten moet vertrekken en dat dat prioriteit heeft. fol. 1645 Overigens is men tevreden over het snel lossen en laden van deze schepen. Om de hoge kosten van het huren van vaartuigen voor het lossen en laden uit te sparen werden twee horries, de Hoop en Hardloper, gekocht en van de later weggelopen equipagemeester Matthijs Klinckaart de daarbij horende schuiten. De totale kosten van ƒ 7500,- waren, naar men zei, zeer laag en directeur Christiaan Lodewijk Senff beloofde ze te zullen dragen, als deze aankoop afgekeurd zou worden. Ze is evenwel goedgekeurd. Eveneens is de bouw van een kleine landsschuit voor ƒ 879, de verkoop van een zeer oude prauw voor ƒ 97 fol. 1646 en de bouw van een nieuwe voor ƒ 600,- goedgekeurd. Zo'n prauw is nodig om levensmiddelen naar de schepen te brengen. De romp van de gelia Waakzaamheid is voor ƒ 406 voor sloop verkocht en er is een nieuwe gebouwd, die zowel geroeid, als gezeild kan worden, en dient om tussen de banken op rovers te patrouilleren. Ook dit is goedgekeurd. Het vorige jaar was bevolen de gurab of gelia Zeeleeuw naar Batavia te sturen. Op het bericht dat ze zo slecht was, dat ze beter verkocht kon worden, is opgedragen die, indien ze maar enigszins te repareren is, aan te houden en geen ander vaartuig te bouwen. De horry de Mosselschulp is conform de toestemming verleden jaar voor ƒ 2911 van een smalschiptuig voorzien en samen met het smalschip Batavier naar Ceylon gezonden. De gedeserteerde equipagemeester Klinkaart had zichzelf rijkelijk bediend bij de reparaties en verstrekkingen. fol. 1647 Volgens de resolutie te Surat van 7 februari 1764 kwam hem van de gedeclareerde ƒ 10. 147 slechts ƒ 8375 toe. Bovendien bleek uit de beëdigde verklaringen van de gezagvoerders dat gedurende twee of drie jaar de in rekening gebrachte reparaties en leveranties voor sommige vaartuigen niet waren uitgevoerd. Klinckaart heeft dus niet alleen veel gestolen, maar ook de vaartuigen in slechte staat gebracht. Gelukkig heeft het bestuur twee derde van de aan hem betaalde ƒ 18. 726 ten laste van zijn rekening ingeboekt en de overige één derde, of ƒ 6242, ten laste van de Compagnie gelaten. Om dit te vergoeden komt het goed uit dat zijn vorderingen en zijn borg van ƒ 30. 633 wegens zijn desertie geconfisceerd konden worden. Er is nogmaals op aangedrongen steeds zeer goed op de specificatie van onkosten te letten, fol. 1648 opdat er niet meer dan nodig betaald wordt. Het is als een gedane zaak beschouwd dat voor de goede verstandhouding op verzoek van het Engelse opperhoofd te Bombay Thomas Hodges aan hem de twee open horries Hoop en Hartloper zijn uitgeleend. Zo'n gunst is verder verboden, daar ze toch niet beantwoord wordt. In de brief van 31 december 1764 uit Surat wordt, als reden voor de voortdurende problemen met de werving van nieuwe moslim-zeelui, genoemd, dat velen van hen niet tijdig terugkomen, maar in een aparte brief voegt men daaraan toe dat men aanneemt, dat ze uitsluitend door de vele sterfgevallen afgeschrikt worden. Daar is niets tegen te doen, maar wel is bij besluit 
van 18 juni 1765 de commandeur en de opperequipagemeester opnieuw opgedragen fol. 1649 dat de ploegen die het langst in dienst zijn, het eerst terugkeren. Met hulp van de scheepsboekhouders moet bovendien jaarlijks per eind juli te Batavia en elders een lijst van moslim-zeelieden opgemaakt worden, zodat de Hoge Regering er voor kan zorgen dat zij die het langst hebben gediend, met de eerste schepen in augustus teruggaan. Dit is de laatste jaren ook al gebeurd, waarbij een afschift van zo'n naamrol naar Surat werd gezonden, zodat het bestuur weet wie nog in leven zijn. De familieleden van de ploegen moslim-zeelieden die in 1750 met de Westkapelle en in 1758 met de Rebecca Jacoba zijn meegegaan, klaagden voortdurend dat ze allen dood waren. Op hun krachtige aandrang is het goedgekeurd dat de helft van hun credit in de boeken, in totaal ƒ12. 078, is uitbetaald. De belastingen en vergoedingen fol. 1650 betroffen vooral die voor de logie en werf in 1762. Daarover is in de generale missive van 20 oktober 1765 al zoveel gezegd dat slechts valt te melden dat, in navolging van onderkoopman Willem Blauwkamer, opperkoopman David Kelby in een rekest met bijlagen kwijtschelding van een vergoeding van ƒ 68. 420 en, zoals vermeld in de generale missive van 8 mei 1765, van een borgtocht voor een tekort in de kleine kas van ƒ 12. 055 heeft gevraagd. Na zorgvuldige bestudering van dit verzoekschrift moest de Hoge Regering wel concluderen dat het geen grond had. Het eerste bedrag was besteed aan het maken van een venster in zijn woonhuis dat op het erf van de dessey uitzag, en het tekort was ontstaan, doordat Kelby niet had gelet op het slordige beheer door de vroegere kassier van de kleine kas, Jan Oudenhoorn, ten tijde van directeur Jan Drabbe. fol. 1651 Evenwel was later uit diverse verklaringen, zelfs van Engelsen, waaronder van het vroegere Engelse opperhoofd te Surat William Andrew Price, gebleken dat het maken van een venster geen voorwendsel is, maar dat het voorzichtig is geschied en dat er wel degelijk zorg aan de kleine kas is besteed. Daarom besloot de Hoge Regering Kelby, zoals reeds met Blauwkamer geschiedde, gunstig bij Heren XVII voor te dragen. Mocht er al schuld zijn, dan was die toevallig. Uit de verantwoording blijkt dat ze niet zo'n zware straf verdienen. Nu al een deel van deze zaak aan Heren XVII is voorgelegd, wordt een verder besluit afgewacht. fol. 1652 Mocht er kwijtschelding verleend worden, dan moet het geld wel ten laste van de Compagnie komen, omdat er nu van het in 1762 afgeperste geld geen verhaal meer mogelijk is. Wat betreft de kleine kas valt er vooralsnog niets te halen bij de oud-directeur Jan Drabbe of de onderkoopman Jan Oudenhoorn. Net zoals men wat betreft genoemde twee posten van gedachte is veranderd, moet men ook terugkomen op de schadevergoeding aan de Compagnie voor de insolvent overleden makelaar te Ahmadabad Gerdendas Doosse van ƒ 5850, zoals vermeld in de generale missive van 20 oktober 1765. In de vergadering van 25 oktober bleek dat de vroegere tweede facteur daar, Hermanus de Wind, die voor een derde was belast, gemachtigd was om voor twee à drie maanden krediet te geven. Zonder dat was er niets te krijgen. De Wind had er alles aan gedaan fol. 1653 om de vordering binnen te krijgen, maar de omstandigheden van die makelaar en van de handel verhinderden dat. Er is besloten hem van de vergoeding te ontslaan, alsmede de overleden eerste facteur P. A. de Bellon van de overige twee derde. Weliswaar treft hem meer schuld dan De Wind, omdat hij naderhand langer te Ahmedabad verbleef en niet volledig zijn best had gedaan deze vordering te innen. Maar er was weinig uit de nalatenschap van Gerdendas Doosse te halen en ze diende om zijn schuld aan de directie te vereffenen, wat voor ƒ 5648 is geschied. Bovendien is de vroegere pakhuismeester en nu hoofdadministrateur te Surat Bosman ontheven van vergoeding van ƒ 936, die hem in 1762 was opgelegd voor te grote afschrijving op specerijen. Er is aangetoond dat er geen sprake van fraude is geweest. Men handhaaft evenwel de vergoeding, opgelegd aan het vorige bestuur in de brief van 11 november 1763, voor te lang op het hoofdkantoor aangehouden manufacturen, waarop bij verkoop fol. 1654 een verlies van ƒ 2104 was geleden, het laatste uitgaande van de vastgestelde 50 % winst. Het argument dat het geschenken betrof gaat niet op, omdat deze evenmin als handelswaar aan bederf of vermindering blootgesteld mogen worden. Ook houdt men vast aan het besluit genoemd in de generale missive van eind december 1764 over het verlies op de patholen, na aftrek van de 
winst op de putjuk. Ze waren zonder toestemming naar Batavia gezonden. De bedoeling moge goed geweest zijn, maar er is geen reden om ten nadele van de Compagnie op het vorige besluit terug te komen. Men is boos dat de onlangs naar Batavia gestuurde bedorven specerijen slecht verpakt waren. Daar bovendien op 5250 lb nootmuskaat 307 lb ondergewicht werd geconstateerd, is aan de verpakkers en de verzegelaars vergoeding daarvan opgelegd tegen verkoopsprijs. fol. 1655 De schuld te Danda Rajapur van ƒ 11. 403 is vereffend en de ƒ 6777 die bij de overdracht van Broach door de onderkorporaal Kronenburg bij de wevers van bonte textiel uitstonden, zijn terugontvangen. Een besluit over in- en afschrijvingen is uitgesteld tot de rapporten van de visitateur-generaal zijn ontvangen. Hoewel 3 1/2 2 3/8 2 en 1 7/8 ondergewicht op de kruidnagels vrij aanzienlijk lijkt, zijn die op diverse partijen toch geaccepteerd, omdat er de eed op afgelegd is. In het bijzonder viel op dat er op de Velsen 5 7/8 ondergewicht op 2100 lb kruidnagels is gemeten. Dit wordt aan de grote hitte bij een slechte staat van de kisten toegeschreven. Pas op 27 augustus 1765 is hierover, na ontvangst van de verantwoording van de administrateurs van de westzijdse pakhuizen dat er geen fraude of gebrekkig toezicht in het spel was, een besluit genomen. De gezagvoerders van de schepen zijn van de voorlopig opgelegde vergoeding ontslagen. De genoemde administrateurs fol. 1656 is opgedragen om met het verzenden en de behandeling van de specerijen zeer precies te zijn. Ook is akkoord gegaan met hun verantwoording dat te Surat het tarra gewicht van de manden voor kamfer te groot is en is het bestuur daar opgedragen om er bij het wegen voor te zorgen dat ze voor het vullen goed schoon zijn gemaakt. Gezien de omstandigheden in de directie Surat en omringende landen is het positief dat er in 1762/63 bij de verkoop van goederen, die bij inkoop ƒ 285. 309 hadden gekost, ƒ 504. 764, of 176 7/8 %, winst is gemaakt. Dit is ook het geval met de ladingen van de Kronenburg en Vrouwe Rebecca Jacoba met een waarde van ƒ 233. 166, waarvoor in het najaar van 1763 ƒ 392. 045, of 168 1/8 is ontvangen. Nog beter is het dat er in 1764 voor de ladingen van de te Surat aangekomen Renswoude, Leimuiden en Barbara Theodora van in totaal ƒ 348. 408 een bedrag van ƒ 616. 345 werd ontvangen, wat een winst van 176 7/8 betekent. Bovendien is het voordelig dat de makelaars beloofden fol. 1657 het Japanse staafkoper, dat met 140 % winst is verkocht, binnen vier maanden en alle andere waren, behalve de specerijen en kamfer, binnen zes maanden uit de pakhuizen te zullen ophalen en dat ze de dag voor het afwegen zouden betalen. Volgens de brief van 6 april 1765 bleef er niets meer dan de spijkers en kamfer achter. Met het laatste liep het slecht, want volgens de brief van eind december 1764 werd de aanwezige voorraad van 28773 lb ter voorkoming van langer liggen en nog meer verlies voor ƒ 93, 4,- de 100 lb, of 18 1/2 stuiver ruim het pond, verkocht, wat uitkomt op 110 % winst. Op ontvangst van het bevel van het vorige jaar de kamfer voor niet minder dan 24 stuiver het pond te verkopen, heeft het bestuur geantwoord dat er reeds 9111 7/8 lb voor 18 1/2 stuiver was verkocht en dat het de overige ruim 20. 000 lb zou laten liggen tot ze 24 stuiver het pond zou opbrengen. Het bestuur vreesde dat dit wel een ijdele hoop zou zijn. fol. 1658 
Als het bevel van Heren XVII bij de jongste bestelling om kamfer niet voor minder dan 30 stuiver het pond te verkopen, wordt opgevolgd dan is ze geheel onverkoopbaar. Het heeft geen zin om die partij te laten terugkomen en daarom is besloten om aan de prijs van 24 stuiver het pond vast te houden. Als de kamfer daarvoor niet te verkopen is, dan mag ze teruggezonden worden. Nu er 30 stuiver het pond is vastgesteld, heeft het geen zin meer om kamfer naar de kantoren in Azië te zenden. Er is wel op aangedrongen naar goede winst op verkoop te blijven streven en de makelaars te houden aan hun beloften voor betaling en levering. Het is goedgekeurd dat bij de eerste verkoop van goederen en de aanbesteding van de retouren fol. 1659 onder het bewind van Christiaan Lodewijk Senff de inheemse dienaren naar oud gebruik met pommerijs zijn omhangen. De kosten voor totaal dertien waren ƒ 907. Men is tevreden dat, volgens het besluit te Surat van 26 maart 1764, omdat wegens het wegblijven van de Ameliswaard bij de aanbesteding de goederen op de bestelling van 1763 voor Azië zijn blijven liggen, op de bestelling voor 1764 niets was geleverd dan waarnaar eerder geen vraag was geweest, of waarvan voor 1764 meer was besteld dan enige andere 
soort in voorraad. Zo werd dubbele of bovenmatige inkoop van textiel voorkomen. Ook de jongst gedane aanbesteding voor Nederland en Azië vermeld in de brief van 19 mei 1765 is goedgekeurd. In de hoop dat men bij de aanvaarding oplettend is, is er ook mee ingestemd dat in vergelijk met de vorige aanbesteding de prijs voor de brede bafta's met 2 7/8 is verhoogd, daar Heren XVII bruinblauwe in plaats van bleek blauwe hebben besteld. fol. 1660 
Een beslissing van Heren XVII hierover en over de retouren in het algemeen wordt afgewacht. Wel is opgemerkt dat aan de bestelling voor 1763 voor Nederland 400 sits brede chiaboutria's hebben ontbroken en dat daarvoor in de plaats voor Batavia een gelijk aantal in tweede en derde soort was geaccepteerd. Het is nog eens verboden om goederen boven of buiten de bestellingen in te kopen. Die zullen voor rekening van de inkopers verkocht worden en het verlies met de gederfde winst moeten door hen vergoed worden. Er is sterk op aangedrongen te zorgen voor de gewenste hoeveelheid en kwaliteit.) 
Ten aanzien van timmeragiën en reparatiën hebben wij als wel gedaan aangemerkt dat de ministers aan zeekeren Armenisch coopman, bewoonende de ledigstaande logie te Amedabaat (aan welke het vorig ministerie in junij 1763 ƒ 200, 10,- tot reparatiën toegestaan hadde), in julij 1764 van de hand geweezen om weder ƒ 255,- ten dien eynde te besteeden, dewijl wij met hun overvloedig oordeelen dat het bewijs van 's Compagnies eygendom aldaar geconserveerd worde door het blotelijk aanhouden van twee pions en een portier zonder aan dat oud gestigt onnodige onkosten te doen. Van meerder belang is ondertusschen de bouwvallige gesteldheid van 's Compagnies logie ten hooftcomptoire, die, wanneer het project vermeld bij des directeurs aparte van den 31 december 1764, waaraan wij ons om reedenen die Uw Wel Edele Hoog Achtbare zullen voorkomen gedragen, niet mogten vlotten, naar een ruwe calculatie aan vertimmeringen ruym ƒ 170. 000,- zoude meeslepen. Dog deswegen wij dan ook onze finale dispositie gesurcheerd en gepasseerd hebben het bekostigde aan de na voorafgegane schriftelijke verzoeken (aan d' Engelschen als 't casteel bezittende gedaan) gemaakte woningen, andere opstalle en reparatiën in en aan de gebouwen op de werff, waarin meestal de bediendens bereeds lijfberging hebben, tesamen circum circa ten bedrage van ƒ 25. 500,-. 
Volgens het bestuur is men hiermee zuinig geweest. Dit was ook verwacht en er is in deze slechte tijden sterk op aangedrongen. De particuliere tol is niet zeer belangrijk en heeft in 1762/63 maar ƒ 1503, of ƒ 226 minder dan in 1761/62, opgebracht. Het aandeel van de Compagnie daarin is slechts ƒ 965. De tweede makelaar moet daarvoor vanouds fol. 1662 
ƒ 525,- betalen. Hij stortte dit in de kas. Het kleinzegel bracht vergeleken met 1761/62 ƒ 100 meer op en kwam uit op ƒ 224. De rekening van Matthijs Klinckaart is met ƒ 555,- aan 's herengerechtigheid belast. De totale uitgaven waren in 1762/63 ƒ 126. 153 en de inkomsten ƒ 469. 420, zodat het positieve saldo ƒ 343. 267 bedraagt. Vergeleken met 1761/62 waren er minder uitgaven en meer inkomsten tot een bedrag van ƒ 118. 662. De uitgaven waren echter ƒ 14. 653 meer dan de memorie van bezuiniging voorschrijft en daarom is er krachtig op aangedrongen zich daaraan te houden. Ook de inkomsten moeten op het vastgestelde bedrag gebracht worden. Het nadelig verschil daarmee is ƒ 512. 879. Er is opnieuw aangedrongen op de volledige afbetaling van de schuld van de makelaars te Broach. Daarvan werd gelukkig ƒ 3900 ontvangen. Ook moet men de eerste de beste gelegenheid aangrijpen fol. 1663 om iets van de schuld van de gouverneur van Cambaya Mumin Khan Bahadur te innen. Zoals reeds in de generale missive van 20 oktober 1765 vermeld, moest er helaas toestemming gegeven worden om die voor het bedrag van ƒ 20. 991 binnen de lijn te laten voortlopen. Zolang de Engelsen hem beschermen, is goedschiks, noch kwaadschiks iets van hem binnen te krijgen. Ook moest men toestaan om de aanzienlijke vorderingen te Mokka van ƒ 63. 666,- geheel af te schrijven. Iedere hoop daarvan iets te ontvangen is vervlogen. Er is voorlopig kennis van genomen dat de negotieboeken gecontroleerd zijn. Het is goed dat, om onregelmatigheden te voorkomen, de makelaars of kooplieden die op tijd kopen, in het kasboek een aparte rekening krijgen, waarop ze belast worden voor de goederen die ze op krediet krijgen. Eerder 
werden ze daarvoor, wanneer de goederen op tijd verkocht werden, terstond gedebiteerd, waardoor de ware voorraden in de kas niet met de boeken overeenstemden. fol. 1664 De Hoge Regering was er ook ontevreden over dat de negotieboeken over 1763/64 half mei 1765 nog niet gereed waren, maar dat is wel begrijpelijk daar administrateur Bosman het rapport van de gecommitteerden die de generale overdracht met de boeken vergeleken, pas eind augustus 1764 had ontvangen. Bovendien was het boek van de kleine kas niet in orde en had hij het druk gehad met het lossen en laden van de schepen, met het rondgaan langs de drukkers en wevers en was hij ook nog ziek geweest. De negotieboeken waren nu in evenwicht gebracht en zouden spoedig na het verzenden van de brieven van 19 mei 1765 gereed zijn. Maar er kan evenwel geen verslag over 1763/64 gedaan worden en een bericht over de deserteurs wordt ook nog afgewacht. Het protest tegen de geweldadigheden van de Engelsen te Surat in de zaak van Matthijs Klinckaart, dat bij het besluit van 19 juni 1764 was gevoegd, is nog niet verzonden. Verleden jaar is er al op aangedrongen dit bij een goede gelegenheid werkelijk te doen. fol. 1665 Klinckaart is bij verstek verbannen en dit vonnis van de Raad van Justitie is door de directeur met enige opmerkingen goedgekeurd. Na de verbreking van het kartel zijn er van mei 1763 tot mei 1765 79 manschappen gedeserteerd en, sinds de heren van het kasteel als dienaren van de mogol en van de Engelsen optreden, is niemand van hen teruggekomen. Op grond van de bewering van Klinckaart voeren ze zeer slim aan dat de Compagnie het kartel heeft gebroken. Er wordt meer geloof gehecht aan de verklaring van twee van hun ronselaars dat er volk van de Engelsen wordt weggelokt, dan aan het woord van eer en de beëdigde verklaring van het bestuur dat dit niet waar is. Men kan niet anders dan een herstel uit Europa afwachten, zeker daar de Engelsen betere gagie en kostgelden betalen. Maar men moet geen kans laten lopen om deserteurs van Britse schepen die geen dienaren van het kasteel, of de vloot van de Hindoestaanse vorst zijn, aan te nemen. Van de militairen die het afgelopen jaar uit Ceylon kwamen, liepen er direct, of kort na aankomst, al twee over. fol. 1666 Het is goedgekeurd dat de overigen weer aan boord zijn genomen, die op Ceylon goed gebruikt kunnen worden. Het protest van het bestuur aan gouverneur en raad te Bombay, waarvan in de generale missive van 20 oktober 1765 reeds melding is gemaakt en dat Heren XVII in kopie is toegezonden met het lang uitgebleven antwoord daarop, is goedgekeurd. In de geheime brief van 19 augustus 1765 is uitgelegd waarom daarop voorlopig niet werd geantwoord. Daarin staat ook hoe het Engelse opperhoofd te Surat Thomas Hodges uit particulier belang probeert de Compagnie een poets te bakken. Men hoopt dat dit de goedkeuring van Heren XVII verwerft en dat de kostbare privileges van de Compagnie niet door de machinaties van één persoon, namelijk Matthijs Klinckaart, in gevaar komen. fol. 1667 Zoals ook Heren XVII in hun generale missive van 10 oktober 1764 aangeven, is het bestuur opgedragen een goede verstandhouding met de Engelsen te onderhouden en de vriendschap niet in gevaar te brengen. Het bestuur heeft dit bevel opgevolgd. Maar een voorzichtig doch ernstig optreden blijft wenselijk.) 
En afwagten wat 'er nog komen zal van het slinks bedrijf van eenen onder Engelsen protexie staanden Fransen koopman Boucard die, een pretensie op den oud directeur Drabbe van ƒ 6. 669,- hebbende, goed vond om bij publique vendutie van den laatsten zijn inboel voor omtrend zoo veel aan goederen te koopen en daar, met schending van de publicque trouwe en tot prejuditie van de meede crediteuren, zigzelven uyt te betaalen, ronduyt verklarende de vendupenningen niet te willen uytkeeren. Waarover ons ministerie zich al een en andermaal aan Mr. Hodges g'addresseerd heeft, dog waarin geruymen tijd na dato niet verder gevorderd was, als dat hij Engels opperhoofd daarover met onzen directeur zoude komen aboucheeren, terwijl hem Boucard een reekening bij de negotieboeken ten faveure van den vendumeester (zijnde naar usantie den soldijboekhouder in den directie) gegeven is. 
De betrekkingen met de stadsregenten zijn goed, maar de gouverneur van Amadabad wees de verzoeken om zich daar weer te mogen vestigen beleefd van de hand. Ter wille van 
hervatting van de onderhandelingen beweerden de gezanten van de radja van Ketsmanduwe slechts dat alles weer in orde gebracht zou worden. Als de Compagnie wat zou toegeven, dan zou de radja onder betaling van 2 1/2 tol veilige handel zeker toestaan. Daarop is slechts geantwoord dat de Hoge Regering bleef bij het bevel geheel van een heroprichting van een vestiging af te zien. De bestellingen uit Surat zijn uitgevoerd, maar wegens gebrek te Batavia die van uitrustingsartikelen maar karig. fol. 1669 Wegens de grote voorraad te Batavia zijn er ter verkoop 100 leggers arak gestuurd. Er is uit Surat 200 last tarwe besteld. In zoverre die overeenkomt met de memorie van bezuiniging en het reglement voor levensmiddelen voor de dienaren, is een memorie van directeur Christiaan Lodewijk Senff voor de dispencier aangaande de verstrekking van huishoudelijke goederen goedgekeurd. Het enige verschil is dat lampolie, brandhout, azijn, zout etc. nu evenredig aan het aantal militairen en pennisten wordt afgegeven en niet meer in een vaste hoeveelheid. Zo wordt er rekening gehouden met het geringe aantal Europeanen dat per eind september 1764 vanaf de directeur tot de geringste dienaar maar 71 heeft bedragen. fol. 1670 De memorie van bezuiniging schrijft 144 voor, maar wegens de desertie moet het maar bij 71 blijven. De rekrutering van 70 inlanders is uitstekend, maar er moet wel berekend worden of dat de uitgaven vermindert. Bij het generale transport dat de gemachtigden van oud-directeur Jan Drabbe per eind augustus 1764 aan Christiaan Lodewijk Senff deden, heeft deze het volgende niet tot zijn verantwoording genomen: 1) de uitstaande schulden, 2) de aard en kwaliteit van de retouren voor 1763, 3) de kosten van de koop van de dieren die steeds ouder worden, 4) het rondhout, artillerie en andere goederen van de Bloemendaal die boven hun waarde waren ingeboekt, 5) alle balansen, schalen, goeniezakken, kanons, affuiten, gereedschappen etc. die in gebruik zijn en formeel in de boeken vermeld blijven. Van de drie laatste posten zou Senff aangeven hoe daarmee te handelen. fol. 1671 Men verwacht dat dit is geschied. Er moet een staat van de schulden zijn opgemaakt en de debetposten moeten geïnd zijn, terwijl er geen nieuwe bij kwamen. Uit de brieven bleek dat directeur Senff een instructie voor de hoofd- en lagere administrateurs betreffende de pondgewichten had opgesteld en goedgekeurd. Er is bevolen de overtollige 3813 lb direct naar Batavia te zenden. Tevens moeten de maatregelen om voortaan fraude met de kleine kas te voorkomen direct uitgevoerd worden en wel door de kassier niet meer dan 4 à 5 duizend ropia, of wat hij voor de dagelijkse uitgaven nodig heeft, te verstrekken. Ook is het goed dat alle ontvangsten eerst in de grote kas zullen worden gestort en niet direct door de wisselaars aan de leveranciers, of de kassier van de kleine kas worden uitbetaald. Daar is aangetoond dat tweemaal per jaar een generale inventarisatie onmogelijk is, mag men blijven bij één opneming per eind augustus. 
Kharg fol. 1672 In de missiven van 18 januari, 8 mei en 20 oktober 1765 is reeds uitvoerig over Kharg gerapporteerd. In verband met de sluiting hoeft er niet veel over gezegd te worden. Er wordt verwezen naar de bevelen van Heren XVII in de brief van 10 oktober 1764. Met de op 26 maart en 28 mei 1765 naar de Perzische Golf vertrokken schepen Walcheren en Kronenburg werd verzonden) 
1. 662. 298 lb. poedersuyker 
187. 603 lb. candijsuiker 6. 208 lb. notenmusschaten 
24. 099 lb. garrioffelnagulen 
15. 000 lb. sappanhout 
80. 000 lb. thin Bankas 
10. 000 lb. kurkema Javas 
750 lb. kattoene garen 
2. 266 lb. geconfijte noten 
6. 907 lb. geconfijte gember 
280 lb. geconfijte moernagelen, bedragende met ƒ 6009, 3,- aan diverse provisiën en benodigdheden, item ƒ 798, 5,- in aanreekening, tesamen ƒ 220. 395, 17, 8. 
Met de op 9 januari en 3 april 1765 uit Kharg teruggekeerde schepen Lapienenburg en Lekkerland is aangevoerd) 
7. 517 goude ropijen à ƒ 20 ider bedraagt ƒ 150. 340,--,-36. 007 1/2 zilvere ropijen à ƒ 1, 8 ider " " 50. 410, 10,-86. 660 kleine nadris à ƒ -, 17 1/2 " " 75. 827, 10,- 24 kassen rosenwater tot " 624,--,-172. 134 lb. zwavelaarde " 6. 105, 09,-50 lb. metaale gewigten " 34,--,- Diverse wapengoederen aangereekent " 406, 10, 8 en dus met d' onkosten op koopmanschappen zijnde " 35, 05,-In alles ƒ 293. 783, 04, 8 Fol. 1673r. De korte inhoud van de met de Lapienenburg ontvangen brief van 30 september 1764 is reeds in het nabriefje van 18 januari 1765 vermeld. Daar is op 29 januari over vergaderd. Deze brief en die van 3 december 1764, die met de Lekkerland meekwam en op 21 mei 1765 werd behandeld, zijn in de brieven naar Kharg van 27 maart en 28 mei 1765 beantwoord. In de eerste is opgemerkt dat, hoewel de Lapienenburg tijdig vertrokken was, fol. 1674 ze een trage reis had en dat daarom de Walcheren extra vroeg was vertrokken in de hoop dat dit voordeliger zou zijn en een snellere terugreis zou betekenen. Het resultaat is nog niet bekend en evenmin dat van de reis van de Kronenburg die, zoals in de generale missive van 20 oktober 1765 reeds werd vermeld, mogelijk niet verder dan Muscat zal komen. Er is nadrukkelijk bevolen haast te maken en de koopwaar daar te verkopen, waar het maar voordelig is. Bij de aangevoerde goederen was er op de Lapienenburg, boven de toegestane afschrijving van 3 % op de poedersuiker, een ondergewicht van 17. 235 lb. Vijftig kanassers waren geheel fol. 1675 en diverse half leeg daar er water overheen was gekomen tijdens een zware storm bij Sokrota. Dit wordt pas geaccepteerd als de schipper en opperstuurman onder ede hebben verklaard dat het suiker van de Compagnie en niet van particulieren was. Voordat het besluit van Heren XVII werd ontvangen dat de vestiging Kharg gesloten moest worden, is ernstig geprobeerd de staatrekening te verbeteren. In de generale missive van 8 mei 1765 werd reeds bericht dat de uitgaven in 1763/64 verminderd waren. Men laat het daarbij. In het voorafgaande jaar was er wegens de grote voorraad geen zwavelaarde besteld, maar dit jaar is er 172. 134 lb van ontvangen. Resident Johannes Wilhelmus Buschman fol. 1676 had, voordat hij de brief van 24 mei 1764 had ontvangen, al 60 à 70. 000 lb zwavelaarde besteld en de leveranciers voerden zelfs 100. 000 lb meer aan tegen, na enig dralen, 13 stuivers de 8 lb, of 19 % goedkoper dan de eerstgenoemde partij. Dat de resident deze zwavelaarde aannam is goedgekeurd. Nu de mogelijkheid om zwavelaarde te verwerven, wegvalt, komt het van pas. Volgens resident Buschman is seerbetty zijde Seerbatty zijde, zijde gebruikt voor tulbanden of seerbetties. zo zeldzaam dat het tegen geen prijs te krijgen is. Men zegt dat het over de Kaspische Zee veilig naar Rusland wordt uitgevoerd. Wegens de hoge prijs is van inkoop afgezien. Er is gevraagd wat de Engelsen in Perzië voor de kapok of de katoen betalen, die zij naar Noord-India uitvoeren, want wat in Surat wordt ingekocht, is in Bengalen niet af te zetten. De vaart van de Engelsen fol. 1677 op de Perzische Golf is zeer druk. In een jaar kwamen er twaalf van hun schepen uit Calcutta en Bombay in Bandar Bushire en Basra aan, hoewel, zoals reeds in de vorige generale missive werd vermeld, hun activiteiten in de tweede haven geheel niet slaagden. Ook is al bericht dat de pogingen iets van de naar de Britten gedeserteerde gewezen resident Jan van der Hulst terug te krijgen, zijn mislukt. Resident Buschman is herhaaldelijk verantwoordelijk gesteld voor de borgtocht die hij van Van der Hulst had moeten eisen in plaats van met de baten van zijn schulden en vaste goederen ter plaatse tevreden te zijn. Dit is een kapitaal dat niet is vast te stellen. Er is nog minder aandacht gegeven aan de vordering van duizend ropia's op Van der Hulst wegens geleverde antiquiteiten. De naar de Engelsen te Bandar Bushire overgelopen Jannet Hermet, die daar nu tolk is, meent die te hebben. Hoewel resident Buschman op Hermets herhaald verzoek beloofde dit bij de Hoge Regering te zullen aankaarten, fol. 1678 is geantwoord dat hij zelf maar terugbetaling van Van der Hulst moet eisen. Voor fouten in de boeken over 1762/63 en 1763/64 is ƒ 819,- in rekening gebracht, die door wie het betreft vergoed moet worden. Men wenst een opgave van de kosten die de gewezen makelaar van de Compagnie te Muscat heeft gemaakt om enige goederen van de Amstelveen, die in augustus 1763 op de kust van Arabië is verongelukt, op te speuren. Voorlopig zou slechts een partij houtwerk en ongeveer 100 schuitjes tin zijn opgevist, waarvan de kosten wel 40 thoman, of ƒ 1700,-, meer dan de waarde zouden zijn geweest. Een besluit is uitgesteld en er werd bevolen om voor het bergen van goederen te handelen zoals in de brief van 29 juni 1764 is vastgelegd. Dit is reeds eind december 1764 aan Heren XVII gerapporteerd.) 
Voorts van den gouverneur van Benderabasi, of Gamron een beleefde brief ontfangen hebbende, waarbij dien slotvoogd klaagd over 't geweld der Engelschen en op 't kragtigste aanzoek doed tot herstelling van 's Compagnies handel aan dien ooird, mitsgaders dito missive aangebragt zijnde van zeekeren Abdullah Mochamat, die niet alleen voorschreven presentatie ook doed, maar ook nog teffens keur nopens Ormus geeft, onder aanbieding van alle gerief en trouwe, zoo heeft men, schoon den laatsten onbekend welk pouvoir hij heeft en men geen staat maakte om van de presentatiën immer gebruyk te maken, egter om die inlandse regenten niet voor 't hoofd te stooten, maar gelijk 's Compagnies maximen over al zijn, om hen naar billijkheid in haar Edele 's belangen te brengen en te houden, den 19 e Februari dezes jaars g' antwoord dat men hen zeer dankbaar was, dog dat het met 's Compagnies intrest nog niet quadreerde om van hunne welmeenende aanbiedingen gebruik te maken. 
In plaats van de overleden vaandrig Bakker werd vaandrig Johan Zacharias Engelhart naar Gamron gestuurd met 25 gewone militairen voor aflossing of vervanging van overledenen. In verband met het vertrek uit de Perzische Golf verwacht men, zoals reeds in de voorafgaande generale missive is vermeld, de hele bezetting in 1766 terug. 
Kaap de Goede Hoop fol. 1680 In de generale missive van 20 oktober 1765 is reeds vermeld dat er uit Kaap de Goede Hoop weinig tarwe is ontvangen en dat de Ouderamstel en Vrouwe Geertruida daarheen zijn vertrokken. Deze schepen en de in januari 1765 vertrokken retourschepen Jerusalem en Vosmaar vervoerden voor deze plaats) 
53 packen Cormandelse lijwaten te weten 
10 packen guinees fijn gebleekt 5 " guinees gemeen "2 " guinees bruyn blaauw 4 " salempoeris fijn gebleekt 6 " cambayen ruwe roode 3 " zijldoek kleene ruwe 4 " " rood gebleekt 4 " " gemeen roode 4 " " gebleekt 1 " parcallen gemeen gebleekt 10 " dekens gecattoeneerde 64 packen Sourats lijwaten namentlijk 32 packen baftas swarte breede heele 4 " chitzen cherongse 9 " niquaniassen groove 5 " vlaggedoek in zoort 1 " chitzen breede ordinaire 4 " baftas witte breede heele 3 " " swarte smalle heele en 6 " dekens gecattoeneerde 60 canassers zuyker poeder 60 " candij 144 lb. notenmuschaten 150 garioffelnagulen 154 foelij of macis 80 canneel fijne 1500 peper swarte geharpte 2000 cattoene garen Javaas 1500 bossen bindrottings. Buyten nog eenige provisiën en benodigtheden uit diverse administratiën, welk een en ander, met het na derwaarts in aanreekening ten lasten gebragte tot ƒ 4. 977, 19, 8, gemonteerd heeft een somma van ƒ 108. 649, 1,- Hebbende de aldaar uyt diverse bodems geligte equipagiegoederen tesamen bedragen een montant van ƒ 18. 703, 9, 8. Zijnde successive vandaar aangebragt 't volgende, namentlijk 60 lasten tarwe 10 " rogge 1 " gort 6 " erweeten 6 " witte boonen 275 leggers wijn 42. 038 lb. boter 4. 000 " buskruyt. 
Buyten nog eenige provisiën etc., welke tesamen bedragen hebben ƒ 67. 286, 13, 8, en met de ƒ 124. 889, 1,-, die in contanten in voldoening van de in anno 1763 uyt de scheepen Vlissingen en Tulpenburg geligte en aangehoude somma van ƒ 121. 660,-,- herwaards gezonden zijn, beloopt het hier ontfangene ƒ 192. 175, 14, 8. 
De brieven ontvangen uit Kaap de Goede Hoop tussen 15 oktober 1764 en 15 juni 1765 werden behandeld. In dezelfde vergadering is het rapport van de kapitein van de verleden jaar teruggekeerde Lekkerlust, Adriaan de Graaf, besproken. Daar hij rapporteerde dat hij bij Punto Primeiro enige grote vuren op het strand had gezien, is de hoeker Snelheid daarheen gezonden om na te gaan, of er daar ook schipbreukelingen van de Radermacher en Sloterdijk zaten. De gezagvoerder van de Snelheid kreeg een instructie. Echter, volgens de brief van het bestuur van 17 augustus, had hij op de heenreis, zowel als op de terugreis Punto Primero wegens zwaar weer niet kunnen bereiken. Wel kwam hij zo dicht mogelijk bij Baai Content, maar kreeg daar geen reactie op kanonsschoten. Daar er al vijf doden en twaalf zieken waren keerde hij terug. Bij de Delagoabaai fol. 1683 werden nog ongeveer 100 lb aan olifantstanden en vijf slaven gekocht. In de brief van 20 oktober 1765 naar de Kaap de Goede Hoop is om een afschrift van het journaal van de Snelheid gevraagd om er een besluit over te kunnen nemen. Ook de uitslag van de tocht van de hoeker Meermin naar Madagascar om slaven te kopen wordt afgewacht. Verder valt er over Compagnies en vreemde schepen niets op te merken. De officieren van de Engelse koningsschepen The Whymouth, Panther en Seafort, en van het Engelse compagniesschip The Boscawen en van het Franse de Ajax zijn zonder hun vlaggen te hijsen of het kasteel te groeten vertrokken. Als men ze weer ontmoet, moet men ze ook niet groeten en ze slechts water en brandhout verschaffen, totdat 
ze genoegdoening voor de betoonde minachting hebben gegeven. De uitgaven in 1763/64 fol. 1684 bedroegen helaas ƒ 487. 086, of ƒ 79. 428 meer dan in het voorafgaande jaar. Dit werd hoofdzakelijk veroorzaakt door ƒ 47. 141,- aan onkosten aan schepen, doordat er acht schepen meer langskwamen, door de buitengewone reparatie aan het China's retourschip Huis te Bijweg en aan de aan de Kaap de Goede Hoop thuishorende hoeker Meermin. Ook werden er meer zeildoek en uitrustingsstukken verstrekt. Aan soldijen werd ƒ 38. 018 meer uitgegeven, terwijl de overige groei van de uitgaven maar ƒ 976 bedroeg. De verminderingen in de uitgaven bedroegen evenwel ƒ 6706. Daar het bestuur aan de vermeerderingen niets kon doen, zijn ze goedgekeurd. De inkomsten bedroegen in 1763/64 ƒ 167. 777, of ƒ 25. 765 minder dan in het voorafgaande jaar, maar wel ƒ 27. 777 meer dan de geschatte som van ƒ 140. 000,- in de memorie van bezuiniging. In de brief van 23 januari 1765 toonde het bestuur uitgebreid aan fol. 1685 dat het 1246 dienaren in dienst mocht hebben en dat die nodig waren. Dit is ter kennisneming aangenomen. Men zal het bestuur houden aan zijn belofte niet meer dienaren te zullen aantrekken, zeker nu er te Batavia en op de buitenkantoren zo'n gebrek aan personeel is. Daar er op het gezoute vlees dat op Kaap de Goede Hoop aan de schepen wordt verstrekt, zo veel ondergewichten voorkomen, wordt daarvan de helft dat op de IJsselmonde en Vrouwe Geertruida werd waargenomen, aan degenen die het op de Kaap in ontvangst namen en inpakten, in rekening gebracht. Dit is in de brief van 20 oktober 1765 opgedragen. fol. 1686 Tevens werd medegedeeld dat in het vervolg het hele ondergewicht in rekening gebracht zal worden. Aangaande het vertrek van de Lycochton, die als voorschip van de eerste vloot van 1765/66 vertrok, moet het bestuur zich houden aan de bevelen die Heren XVII daarvoor zullen sturen. De schipper van de Nijenborg, George Christoffel Hartz, klaagde over zijn opperstuurman Hendrik Kogh. Hij had tijdens zijn commando over dit schip niet alleen de huishouding slordig gevoerd, maar was ook erg onachtzaam geweest met de nalatenschappen van overledenen fol. 1687 en in het bijzonder met die van schipper Jacob Ketel. In zijn brief van 15 juni 1765 berichtte het bestuur dat het deze zaak in handen van de independent fiscaal Jan Willem Kloppenburg had gegeven, die ten overstaan van gecommitteerde leden van de Raad van Justitie behoorlijk onderzoek deed en rapporteerde dat er grote twijfel was aan de goede administratie door Kogh van de boedels en de contanten van de Compagnie die aan Ketel waren toevertrouwd. Daar deze zaak niet op Kaap de Goede Hoop afgehandeld kan worden, ontzette het bestuur opperstuurman Kogh uit zijn functie fol. 1688 schortte zijn gagie op en zond hem op de Nijenborg naar Batavia samen met het originele rapport van independent fiscaal Kloppenburg en de daarbij horende stukken. Deze zijn aan de advocaat fiscaal gegeven, die evenwel schriftelijk verklaarde geen zaak tegen Kogh aanhangig te kunnen maken. Daarop is de stopzetting van zijn gagie geannuleerd en is hij weer in dienst genomen. Daar er te Batavia voldoende vlaggendoek in voorraad is, werd Ceylon bevolen om een bestelling door Kaap de Goede Hoop van 400 stuks doek niet uit te voeren. Ze zullen door Batavia worden geleverd. fol. 1689 Voortaan dient men dit doek vandaar te betrekken. In het komende jaar zal men de bouwmaterialen die wegens gebrek aan scheepsruimte en tekort aan sommige soorten niet geleverd konden worden, uit Batavia naar Kaap de Goede Hoop zenden. Daar de zaagmolens wegens voortdurende droogte stil lagen, waren de gevraagde 3978 stuks molenplanken niet beschikbaar. Voor het aanstaande jaar is uit Kaap de Goede Hoop besteld: 10. 000 lb boter, 800 last tarwe en 50 last rogge. Luitenant en landmeter Carel David Wentzel is van Ceylon naar Kaap de Goede Hoop overgeplaatst. 
Java's oostkust fol. 1690 In vervolg op de generale missiven van 8 mei en 20 oktober 1765 en de geheime resolutie van 21 juni 1765 wordt allereerst een verslag gedaan van de inlandse zaken. Volgt De Jonge, Opkomst XI, p. 44 r. 12v. o. - p. 46 r. 21v. b. Tevens wordt verwezen naar de brief naar Semarang van 9 april 1765. fol. 1693 Gouverneur Willem Hendrik van Ossenberg stelde voor om met deze expeditie een compagnie infanterie en 500 strandjavanen mee te zenden, maar dat is onder de huidige omstandigheden afgewezen, fol. 1694 ondanks dat zijn opvolger gouverneur Johannes Vos in zijn brief van 15 november 1765 hetzelfde heeft voorgesteld. Volgt De Jonge, Opkomst XI, p. 46 r. 13v. o. - p. 48 r. 7v. o. fol. 1698 Conform de geheime resolutie van 21 juni 1765 werd dit aan gouverneur Vos bericht en is hem gevraagd hoe deze rovers het beste gestraft, of helemaal uitgeroeid kunnen worden. fol. 1699 De voorstellen in zijn brief van 15 juli zijn uitgevoerd en er wordt een beter resultaat van verwacht dan van de expeditie met drie pantjalangs en 20 majangse prauwen, waartoe op 11 oktober werd besloten. Deze had de rovers, die tussen het rif van Cheribon en de hoek van Krawang opereerden, een gevoelige slag moeten toebrengen, maar deze expeditie bleek net zo nutteloos als de patrouillering, waarover in de generale missive van eind december 1762 werd gesproken. Er werd geen enkele rover gezien. Volgt De Jonge, Opkomst XI, p. 48 r. 6v. o. - p. 49 r. 12v. b. fol. 1700 Als de regenten merken dat het de Compagnie ernst is, zullen ze hun contingenten wel leveren. Hoewel volgens de brief van 15 juli 1765 de vooruitzichten voor de verwerving van indigo op Java's Oostkust voor het aanstaande jaar gunstig zijn, is er recent door zware regens weinig ontvangen. fol. 1701 Er wordt sterk op aangedrongen de verbouw van cardamom te bevorderen, maar die cultuur zal wel niet veel worden, daar ze eigenlijk slechts in Banjumas wil groeien en ook nog een schaduwrijke plek vereist. Bovendien duurt het jaren voor de plant vrucht draagt, zodat de Javaan, die op resultaat is gericht, wordt afgeschrikt cardamom aan te planten. Toch is het bestuur in een brief van 12 november 1765 aangespoord om de luie Javaan op vriendelijke wijze aan te sporen de verbouw van cardamom en andere producten voort te zetten. Bij zijn bezoek aan de vorsten heeft gouverneur Johannes Vos daarop aangedrongen, waarop zij beloofden op de verwerving toe te zien. De sultan beloofde zelfs fol. 1702 te zullen proberen om de verbouw van cardamom in zijn landen in te voeren. Inclusief ƒ 6758 die in rekening werd gebracht, is t. w. v. ƒ 520. 526 van Java's Oostkust naar Batavia vervoerd) 6527 realen ongangbaar payement, die aldaar na onse ordre opgewisselt zijn tegens 30 stuks de reaal 15. 598. 700 lb. rijst of lasten 5. 086 4/992 561. 565 " groene cadjang of lasten 183 21/184 983. 929 " poedersuyker 3. 925 " indigo in zoort 38. 750 " catoene garens in zoort 9. 308 " peper swarte 7. 067 " cubebe of staartpeper 6. 000 " lange peper 210 lasten zout 300 lb. hartshoorn 32. 486 kannen clappusolij en 206 pees metale eenponder stukjes. Nevens een menigte houtwerken van allerlij zoort, hebbende de Rembangsche timmerwerf, buyten 30 na Cheribon gezondene praauw mayangs, uytgeleverd 2 chialoupen 3 pantjallings 17 booten 9 schuyten 18 schouwen 6 gantings voor den Bantamsen koningen 5 jollen Boven al hetwelke in het voorjaar van die kust afgehaald en direct vervoerd zijn na Amboina 580 lasten Banda 730 " en zedert na Malacca 100 " rijst. Fol. 1702r-1703r. De 206 éénponder kanonnetjes voor gebruik op de kleine vaartuigen zijn in Surabaja gegoten uit oud metaal dat verleden jaar daarheen was gezonden. Ze kosten ruim ƒ 210,- per stuk en voldoen na een proef goed. Naar Java's Oostkust is t. w. v. ƒ 242. 335 gestuurd, namelijk aan contanten ƒ 96. 539, aan diverse goederen ƒ 64. 356, aan levensmiddelen, benodigdheden en diverse andere goederen ƒ 69. 559, en ƒ 11. 881 is in rekening gebracht. Samen komt dit op ƒ 242. 335, terwijl aan wissels uit Java's Oostkust is uitbetaald ƒ 330. 122. fol. 1704 Uit Banda is met de Zuid-Beveland aan koperen duiten aangevoerd voor ƒ 6000,-. Java's Oostkust ontving derhalve in totaal ƒ 578. 457. Samen met de ƒ 6000,- aan koperen duiten uit Banda is er op de niet gekwantificeerde bestelling aan die munt voor ƒ 92. 930,- gezonden, waaronder ƒ 20. 160,- aan koperen duiten uit Malakka was en ƒ 16. 884,- uit Coromandel. In zijn memorie van overgave voor gouverneur Johannes Vos, die met de generale missive van 20 oktober 1765 naar Nederland werd gezonden, schreef Willem Hendrik van Ossenberg dat er voor de kleine handelaars en de boeren wel rsd 2 à 300. 000 aan duiten nodig is. Men vraagt daarom dringend dat Heren XVII zulke munten sturen, daar anders te vrezen is dat de vorsten bij gebrek daaraan bij de arme inlander fol. 1705 weer tot de schadelijke munting van pitjes zullen overgaan. Daar dat oude munten zijn, zullen ze de duiten zeker gaan verdringen. Volgens de brief uit Semarang van 20 mei 1765 is er op goederen bij inkoop t. w. v. ƒ 21. 146 bij openbare verkoop ƒ 12. 894, of ruim 60 %, winst gemaakt. Daarom is op het verzoek in dezelfde brief evenals het voorafgaande jaar weer 50. 000 lb benzoë gezonden en er is toestemming gegeven om een restant van 494 pistoletten met 25 % winst en om enige afdekdoeken voor wagens en vlaggendoeken zo goed mogelijk te verkopen. Uit de staatrekening in de brief van 2 september 1765 blijkt dat de inkomsten in 1763/64 aanzienlijk waren. Volgt De Jonge, Opkomst XI, p. 49 r. 15v. b. tot r. 11v. o. fol. 1706 Volgens de memorie van overgave door Willem Hendrik van Ossenberg zullen er echter vernieuwingen en reparaties nodig zijn, waardoor de uitgaven zullen stijgen. Het is verkeerde zuinigheid om de zaken geheel te laten vervallen. Om verdubbeling van de kosten te voorkomen is toestemming gegeven om de kribben, die verleden jaar voor het fort te Pekalongan gelegd waren en door hoog water zijn weggespoeld, te herstellen. In de brief van 9 april 1765 [fol. 1706A] is toegestaan om de rijst, die door het uitzonderlijk hoge water in de pakhuizen te Djoana was bedorven, en de daar weggespoelde balken af te schrijven. Er is bevolen in die pakhuizen hoge beklede stellingen te bouwen, zodat de rijst bij hoog water niet nat kan worden. In dezelfde brief van 9 april 1765 is de resident te Tegal Isaac Reijnst ontheven van een belasting die hem op 21 augustus 1764 was opgelegd voor balken met een onjuiste dikte voor Batavia, die overigens deugdelijk waren. Tevens werd bevolen om, overeenkomstig het tweede artikel van het op 15 augustus 1764 herdrukte reglement op de in- en afschrijvingen, de scheepsleiding op de geleverde ladingen niet meer het gebruikelijke volle procent, maar slechts een half procent uit te keren. Aan diverse personen is bij besluit van 10 mei 1765, naast één zesde voor de visitateur generaal, een vergoeding van ƒ 2800 opgelegd voor fouten in de Javase negotieboeken over 1756/57 tot 1760/61. fol. 1707 Volgens de brief uit Semarang van 20 mei 1765 is de sterkte van de militie 300 man onder het vastgestelde aantal. Sindsdien zijn daar de overledenen en de militairen die hun tijd hebben uitgediend en niet bijtekenden, ondanks dat hun extra gagie werd beloofd, nog bijgekomen. Hoewel men weet dat het garnizoen, om op alles te zijn voorbereid, op volle sterkte moet zijn, konden er slechts 100 soldaten naar Java's Oostkust gestuurd worden. Men hoopt dat Heren XVII de nodige militairen zullen sturen om alle vestigingen naar behoren te voorzien en om het op vele plaatsen ondermijnde gezag van de Compagnie te herstellen. In de brief van 5 juli 1765 naar Semarang is de verdeling van het geschut, zoals die in de brief van 20 mei werd gerapporteerd, goedgekeurd. fol. 1708 De in de aangepaste memorie van bezuiniging bepaalde 222 stukken geschut zijn door een uitbreiding met 78 op 300 gebracht. In de brief van 9 april 1765 is nogmaals bevolen om 112 overtollige en 20 onbruikbare stukken naar Batavia te zenden samen met de onbruikbare artilleriegoederen. In de brief van 6 juni 1765 is bevolen om ter wille van een vlotte afhandeling te Batavia de zakken rijst niet zwaarder dan 80 pond te maken. In de brief van 5 juli 1765 is toegestaan ongebruikt geld van de wezen voor 3/8 per maand over te nemen. Daar het ter plaatse moeilijk is om geld veilig uit te zetten, hoefde die maar tegen 1/4 per maand verantwoord te worden. Voor de overige huishoudelijke maatregelen wordt naar de brief uit Semarang van 22 april 1765 verwezen. Naast de personalia in de generale missiven van 8 mei en 20 oktober 1765 fol. 1709 is bij besluit van 5 februari 1765 de resident aan het hof van Mataram mr. Dirk van der Sluijs tot sjahbandar te Batavia benoemd. De zaken aan dat hof worden nu door de tweede resident Jan Lapro waargenomen. Op het verzoek van de sultan om Lapro tot opperkoopman te bevorderen is nog steeds niet geantwoord. Mr. Joan Everhard Coop à Groen is tot opperhoofd in de Oosthoek benoemd en koopman mr. Willem van der Beeke tot resident te Japara. Onderkoopman Abraham Casimir Comans is als resident te Pekalongan aangesteld. Personalia. fol. 1710 Personalia betreffende de militie. De luitenant van de dragonders te Surakarta Frederik van Weijneman is overleden. Personalia. De vaandrigs De Breij en Kogh zijn overleden. De overplaatsingen en bevorderingen zijn te vinden in de brieven naar Semarang van 9 april, 11 mei, 5 juli, 2 augustus en 12 november 1765. Cheribon fol. 1711 De opperkoopman en sjahbandar te Batavia Robbert Hendrik Armenault, die op 28 mei 1765 tot resident te Cheribon was benoemd, nam op 28 oktober na overdracht van alle Compagnies bezittingen het gezag over van raad extra-ordinaris mr. Pieter Cornelis Hasselaar. Deze kwam op 6 november te Batavia aan. Zijn memorie van overgave wordt meegezonden. Dit jaar werd naar Cheribon gezonden t. w. v. ƒ 130. 106, waaronder ƒ 105. 809 aan contanten, ƒ 21. 021 aan koopwaren, geschenken en diverse huishoudelijke benodigdheden, terwijl aan wissels op Batavia getrokken ƒ 48. 000,- is uitbetaald. Dat komt in mindering op de bestelde ƒ 84. 000,-. Cheribon ontving dus in totaal ƒ 178. 106. Uit Cheribon werd ontvangen) 
1. 790. 125 ponden coffijboonen 
187. 718 3/4 ponden poederzuyker 13. 125 ponden indigo in soort 28. 625 " peper swarte 175. 187 1/2 ponden arreek 16. 500 ponden catoene garens in zoort en 145 1/2 lasten rijst, bedragende met diverse houtwerken ƒ 272. 490, 7, 8, zijnde op Indramayoe nog per restant blijven leggen 517. 500 lb. coffijboonen en 3. 250 " zwarte peper. Fol. 1711v-1712r. Hieruit blijkt dat het verwerven van producten niet voordelig is geweest. Naast de zwarte peper en maar 500 lb indigo, is er aan overige producten minder dan het voorafgaande jaar ontvangen. Toen was het ook al weinig. Dit wordt geweten aan de onvruchtbaarheid, in het bijzonder van de indigo, rijst en areka, aan de uitzonderlijke zware regens in het voorjaar en aan het slechte katoenen garen, dat werd teruggegeven. De hoofdoorzaak is evenwel het tekort aan katoen in de Preanger en om de oost. Naast de moeilijkheden met het vervoer zal hierdoor de komende leverantie van garen fol. 1713 niet veranderen. Volgens de brief van 30 oktober 1765 wordt er ernstig gevreesd dat niet alleen de oogst van rijst en cappas, maar ook die van koffie slecht en de helft minder dan de voorafgaande zal zijn. Daar de vruchtbaarheid van het land van de zegen van God afhankelijk is, moet men dit maar verdragen. Men was echter voortdurend traag, zo niet onwillig, bij de verwerving van indigo en katoenen garens. De redenen daarvan geeft Pieter Cornelis Hasselaar in zijn antwoord op de brief van Heren XVII van 10 oktober 1764.) 
En wijl daaruyt op te maken is dat de prijsverhogingh dier articulen den inlander zomin kan of zal animeeren tot een iverige cultiveering derselve, als alle de successive gedaane vrindelijke aanmaningen, zoo lange de regenten den gemeenen Javaan het zijne niet geeft en door een behoorlijke betaling aanmoedigd, zoo komt het ons ook voor dat, om de regenten daartoe te noodzaken, er geen beter middel is dan de onwillige af te zetten. En welk middel men prefereerd boven geld of andere boetens, omdat die dog ook al ten lasten van den armen onderdaan zouden gebragt worden. Wij zijn dan ook, schoon het anders bij ons een setregel is en blijft om den inlander, en vooral den tragen Javaan door vriendelijke en zagte wegen tot het voldoen onser oogmerken te animeeren, daartoe bereeds in het voorleden jaar getreeden. 
Verleden jaar is al een voorbeeld aan de regenten van Indramaju gegeven en onlangs moest de regent van Sukapura wegens onwilligheid afgezet worden. Hij is naar Batavia geroepen. Hierdoor zullen de overige hoofden gaan nadenken en gedwongen worden de gewone landman redelijk te betalen, zodat de leverantie van indigo en katoenen garen zal toenemen. De slechte oogst van rijst, die al in de generale missive van 20 oktober 1765 is gemeld, is de reden dat de vorsten van de verplichte 400 koyang, maar ongeveer 130 last geleverd hebben. fol. 1715 Wat er aan de leverantie ontbrak kon, evenmin als in het voorafgaande jaar, voor hun rekening worden ingekocht. Gezien de sobere oogst zal men er zich wel bij moeten neerleggen dat volgens de brief uit Cheribon van 30 oktober 1764 de vorsten, op dringend verzoek nog 150 of 200 last te leveren, verklaarden dat zij dit jaar niets meer konden opbrengen. In de brief van 18 april 1765 is aan ratu Suradireja, een bloedverwante van de sultan van Cheribon, toegestaan om met haar land en volk naar de panembahan over te gaan. Er is wel een blijvende wet gemaakt voor de overgang van de sultanas Sultanas is in de tekst gecorrigeerd tot santanas. van de ene naar de andere vorst. In een brief van 24 september 1765 is een besluit over een geschil tussen Suppoe en Cheribon over enige padivelden fol. 1716 aan gouverneur Hasselaar overgelaten. Op grond van de geleverde bewijzen wees hij deze velden aan Suppoe toe. Uit de brief van de sultans, die bij die uit Cheribon van 30 oktober 1765 was gevoegd, bleek dat ze met dit besluit en in het algemeen met het bestuur van Hasselaar tevreden waren. Ze spraken hun leedwezen uit met zijn vertrek, daar hij medelijden met hen had getoond en het welzijn van hun land en volk steeds had bevorderd. Om de vervelende, voortdurende en onoplosbare twisten tussen de vorsten te voorkomen stelde Hasselaar voor weer een algemeen wetboek, ontdaan van ingeslopen onregelmatigheden, in te voeren. In de brief naar Cheribon van 18 april 1765 is dat goedgekeurd. Er is met de opstelling daarvan begonnen. Hoewel, zoals in de generale missive van 20 oktober 1765 reeds werd vermeld, het aannemen van suiker was verboden, fol. 1717 is het verzoek van Hasselaar in zijn brief van 29 augustus 1765 om nog 1500 pikol te mogen accepteren, ingewilligd. Reeds voordat het verbod op het aannemen van suiker was ontvangen, was er een aanzienlijke partij bij de suikermolens in voorraad. Bovendien hadden de producenten al kosten voor de velden en molens gemaakt. De suiker kan makkelijk in de huishouding te Batavia gebruikt worden. Te Cheribon bedroegen in 1764/65 de winsten ƒ 928 en de zuivere inkomsten ƒ 49. 812, of samen ƒ 50. 740. Dit verschilt aanmerkelijk met het bepaalde in de memorie van bezuiniging, maar komt voort uit het geheel afschaffen van de handel daar. fol. 1718 De uitgaven bedroegen maar ƒ 15. 382, of ƒ 1745 minder dan in het voorafgaande jaar en ƒ 4963 minder dan bepaald in de memorie van bezuiniging. Dit blijkt uit de staatrekening in de brief uit Cheribon van 30 september 1765. De afschrijving in de boekjes van ƒ 593 voor dreggen, touwen en gereedschappen, die samen met twee houtvlotten op weg naar Batavia zoek geraakt waren, is goedgekeurd. Dit is ook het geval met ƒ 416 voor 28. 603 pond rijst en ƒ 54 voor 1128 legger duigen. Zeerovers maakten deze goederen bij Indramaju buit. Er is bevolen voor de zeven majangse prauwen die toen bij Rembang gekaapt waren, nieuwe te kopen en aan de eigenaars van de geroofde 
vaartuigen te geven. Naar aanleiding van het bericht van de resident van 7 juni 1765 dat er aan het voorgeschreven aantal van 70 militairen 33 ontbraken door veel sterfgevallen, zijn er 20 naar Cheribon gestuurd. 
Bantam fol. 1719 Bantam leverde in het afgelopen jaar de aanzienlijke hoeveelheid van 3. 796. 875 lb peper en voor de hospitalen 36. 663 lb kapok. Samen met een partij inlands harpuis, kalk en andere materialen t. w. v. ƒ 928,- had het totaal van het geleverde een waarde van ƒ 494. 502. Naar Bantam is aan contanten voor ƒ 515. 200,-, aan koopwaar voor ƒ 4671, aan geschenken en huishoudelijke benodigdheden voor ƒ 21. 481,-, wat, met dat wat in rekening werd gebracht voor ƒ 17. 178, in totaal ƒ 558. 530 is. Volgt De Jonge, Opkomst XI, p. 49 r. 8v. o. tot p. 50 r. 17v. b. fol. 1721 In de brief van 10 november 1765 zijn het bestuur te Bantam en de resident te Lampong Tulangbawang geprezen voor de bevordering van de verbouw van peper. Daarmee zullen ze worden aangespoord om de koning en de regenten met vriendelijke woorden daartoe eveneens te animeren. Daarom is aan 31 Maleiërs, die de gevluchte kiay demang waren gevolgd en nu vrijwillig te Lampong Semangka waren teruggekeerd, toegestaan om daar te blijven aangezien ze nuttig zijn voor de verbouw van peper. Daar ze in Batavia niet te verkopen waren, is op 26 februari 1765 besloten 9 pakken Bengaalse longijs en 20 bandanoesen weer naar Bantam te zenden om daar desnoods voor de inkoopsprijs af te zetten. Ze waren in 1760 als onverkoopbaar vandaar teruggezonden. Inmiddels meldde het bestuur dat de longis in het geheel niet en de bandanoesen met veel moeite tegen de inkoopsprijs van de hand zijn gegaan. fol. 1722 Volgt De Jonge, Opkomst XI, p. 50 r. 18v. b. tot p. 52 r. 6v. b. fol. 1725 Schoester moet met de stukken betreffende zijn zaak naar Batavia gebracht worden. Om intussen de zaken te Lampung te behartigen moet men daarheen een bekwame schrijver sturen. Enige Johorse zeerovers, die zich in het najaar langs de Lampungse stranden ophielden, zijn met onbekende bestemming vertrokken. Sindsdien zijn daar, noch in Bantamse wateren enige rovers gesignaleerd, maar in april 1765 zouden er weer op Krakatau zijn waargenomen. fol. 1726 Volgens de brief van 28 april uit Bantam waren er daar vier prauwen gezien. Een detachement, dat op enige vaartuigen van de koning was uitgezonden, bracht 39 personen met de vier prauwen naar Bantam op. Hun vier hoofden verklaarden eenstemmig dat ze uit Makassar kwamen. Dit stond ook in hun passen. Ze zeiden dat ze door tegenwind en uit gebrek aan voedsel op Krakatau waren beland en daar padi hadden geplant. Ze zouden, als dat rijp was, naar huis terugkeren. Men vond dit ongeloofwaardig en daar ze in elk geval als zwervers hun passen hadden overtreden, werd op 17 mei besloten de vaartuigen in beslag te nemen en de bemanning naar Ceylon te verbannen. Maar kort daarop verscheen de eigenaar van die prauwen, Intje Sedulla in Batavia. Hij bevestigde de verklaringen. Daar hij te Makassar als een goed onderdaan bekend staat, is zijn verzoek om de prauwen met het volk vrij te laten op 25 juni uit gratie ingewilligd. fol. 1727 Hoewel ƒ 11. 237 minder dan in het voorafgaande jaar, bedroegen de uitgaven van Bantam en de posten Lampong Tulangbawang en Lampung Semangka in 1764/65 de hoge som van ƒ 81. 260. De inkomsten, die ƒ 1717 lager waren dan in het voorafgaande jaar, bedroegen ƒ 1199, zodat het nadelige saldo ƒ 80. 061 bedraagt. Minus de betaling door de koning van ƒ 10. 000,- per jaar voor het onderhoud van de buitenposten is dit ƒ 70. 061, of ƒ 16. 061 boven het bedrag daarvoor bepaald. Dit is gedeeltelijk toe te schrijven aan de voltooiing van de punt bij de rivier, een nieuwe gordijn aan het fort Speelwijk en het repareren van de kruitkelders. Op grond van de toestemming in de brief van 1 juli 1765 om, gezien de zwakte van het garnizoen, van de arriverende schepen 50 militairen te lichten, fol. 1728 haalde het bestuur 26 man van de Landskroon af . Bovendien zijn er in de plaats van degenen die hun tijd hadden uitgediend en naar Batavia waren gekomen, 24 militairen naar Bantam gestuurd. Personalia. Bij geheim besluit van 7 mei 1765 zijn vier deserteurs, die te Bantam het Engelse compagnies schip Ankerwijke verlieten en naar Batavia waren gestuurd, in dienst genomen. Voor huishoudelijke en andere zaken wordt verwezen naar de correspondentie met Bantam. Batavia fol. 1729 Op 8 november 1765, twee dagen na zijn aankomst uit Cheribon, nam raad extra-ordinaris mr. Pieter Cornelis Hasselaar na het afleggen van de zuiveringseed zitting in de Hoge Regering. De veranderingen in verdeling van de beschrijving van de kantoren zijn in de resoluties te vinden. Aan Hasselaar werd de beschrijving van Japan, Kaap de Goede Hoop, Palembang en Djambi opgedragen. Wegens hun ijver en bijzondere oplettendheid zijn de beide secretarissen van de Hoge Regering, Boudewijn Verselewel Fauré en Joan Abraham van der Voort, bevestigd in dit ambt. In de generale missiven van 20 oktober is al verzocht fol. 1730 dit goed te keuren en hun de daarbijhorende gagie toe te kennen. Buiten de president, maar inclusief de tijdelijke waterfiscaal Pierre Poelman telt de Raad van Justitie nu zes ordinaire leden. Wanneer de onlangs benoemde extra-ordinaris leden mr. Jacob François de Vos en mr. Petrus van der Vorm uit Nederland zijn aangekomen, ontbreken er aan het vastgestelde aantal van tien nog twee leden. Wegens de drukke werkzaamheden van de raad hoopt men dat Heren XVII spoedig in deze vacatures voorzien. De post van beedigd klerk bij de Raad van Justitie, die door het overlijden van Paul Fredrik von Everson, die deze functie sinds 1762 voorlopig heeft waargenomen, vacant was, is aan onderkoopman Casper Hartman gegeven. Personalia. fol. 1731 Bij deze brief is het verslag van de Raad van Justitie gevoegd. De raad wees vonnis in de zaak van Pieter Lindholm, gewezen schipper op de Batavier, die in 1763 op weg naar Banda verongelukte, en in die van Jan Hendrik Vogelaar, Johannes Jonker en Godlieb Slakouw. Deze drie laatsten waren respectievelijk schipper, opper- en onderstuurman op de Overschie, die in 1764 op weg naar Sumatra's Westkust op de Meinersdroogte was vastgeraakt en daarna moest terugkeren. Conform de resoluties van 23 mei en 27 september 1765 zijn ze allen vrijgesproken, maar veroordeeld tot de proceskosten. De zaak tegen de gewezen kassier te Banda Gerrit Matthijs Poondorf, over wie reeds hierboven is gesproken, is bij resolutie van 3 mei 1765 aan de advocaat-fiscaal overgedragen. Daar hij inmiddels is overleden, is van zijn borgen van de totale som van rsd 1000 ƒ 360,- ingevorderd. fol. 1732 Dit was het bedrag waarvoor de overleden koopman Jochem Jacob Poelenburg borg stond. Naar Banda en Makassar, waar de andere borgen verblijven, is de opdracht gestuurd bij hen zoveel mogelijk binnen te halen. De schuld van Poondorf is in totaal ƒ 4543. De resolutie van 9 augustus 1765 behandelt het geschil tussen de overleden waterfiscaal Johannes Cornelis Verijssel, de huidige advocaat-fiscaal Van Senden en de drost van Batavia's Ommelanden Jan Hendrik Pook over de jurisdictie over de landen langs de grote rivier buiten de boom. De eerste maakte daar aanspraak op. Voor de uitspraak in dit geschil wordt naar de resolutie verwezen. fol. 1733 Op 23 augustus 1765 is een regeling vastgelegd om geschillen tussen de drost en de gecommitteerden voor de inlandse zaken te voorkomen. In het College van Schepenen is op zijn verzoek de burger Cornelis Domburg ontslagen en werd de oud-boedelmeester Benjamin de Bruin tot lid benoemd. In plaats van de overleden onderkoopman Martinus Bovie is als beëdigd klerk op de secretarie van dit college Willem Houtman aangesteld, die met de rang van onderkoopman tevens toezicht heeft over de protocollen van overleden of afgetreden notarissen. Per eind augustus 1765 was het kapitaal van de Weeskamer fol. 1734 ƒ 5. 290. 686, waarvan ƒ 2. 954. 718 op rente uitstaat. In het College van Heemraden is in plaats van de overleden burger majoor Simon Joseph de burger Hans Hendrik Specht benoemd. Het kapitaal van dit college is in 1763/64 toegenomen met ƒ 10. 135 en bedroeg per eind augustus 1764 ƒ 126. 296. Verwezen wordt naar het rapport bij de resolutie van 16 april 1765 en de staatrekening in het dagregister. Het kapitaal van de Bank Courant was per eind december 1763 ƒ 3. 244. 384 en bedroeg volgens het bericht van gecommitteerden, gevoegd bij de resolutie van 2 augustus 1765, per eind december 1764 maar ƒ 1. 579. 600. Bij de Opium Sociëteit is, in plaats van de overleden burger majoor Simon Joseph, als administrerend hoofdparticipant de oud-schepen Willem Schol aangesteld en als kassier in plaats van de huidige Java's gouverneur fol. 1735 Johannes Vos de koopman David Julius van Aitsma. Bij de Commissarissen van Huwelijkse en Kleine Gerechtszaken is vice-president Hermannus Laurens Disscher vervangen door het burgerlid Pieter Laurenson. In de plaats van Disscher en in die van de overleden Antoni Diderik Maurits, zijn burger adjudant Hendrik Moltrecht en vaandrig van de burgerij Jan Andries Jelleke aangesteld. Bij het College van Boedelmeesters zijn de twee moslimleden vervangen door andere en voor de overleden secretaris onderkoopman mr. Jacob Gobius is koopman Reijnier van Oosterhout aangesteld. Op hun verzoek is bij besluit van 2 juli 1765 aan Boedelmeesters, zowel als aan Weesmeesters een schrijver als eerste klerk en overdrager uitgeleend. Zij moeten bij Schepenen de eed afleggen en hun gagie moet, net als voor andere uitgeleende dienaren, iedere zes maanden in de kas van de Compagnie gestort worden. fol. 1736 Hier moet boekhouder Johannes Petrus Brandis voor zorgen. Volgens het rapport bij de resolutie van 14 juni 1765 en de staatrekening bij het dagregister bedroeg het kapitaal van de niet-christelijke wezen per eind augustus 1763 ƒ 301. 960 en was per eind augustus 1764 vermeerderd met ƒ 4129 tot ƒ 306. 089. Daar de opbrengst van verkochte boedels dat jaar niet in de boeken waren opgenomen, is aan Boedelmeesters bevolen om de secretaris die als boedelmeester fungeert, deze in de boeken af te laten schrijven en bij de rekening van de boedel te laten inboeken. Betreffende de burgerlijke stadszaken is aan Schepenen toegestaan om de na drie jaar afgelopen uitbesteding van het uitbaggeren van de grachten binnen en buiten de stad per eind augustus 1765 fol. 1737 opnieuw aan te besteden. Ze wilden dit aan vijf personen doen en slechts voor mei tot oktober 1766, daar er tijdens de westmoesson door zware regens en hoog water toch niet gebaggerd kan worden. Twee opzichters zullen toezicht houden op het werk.) 
Blijkende bij onse resolutie van den 27 sten augustus, waarbij wij Schepenen ook nog gemagtigd hebben om tot goedmaking der kosten, zoo van de vorige, als van de te doene aanbesteeding (waarvan men nog den uytslag afwagt), weder een halve maand huishuur te mogen heffen van de huyzen binnen de stad, in de zuider voorstad en de Chineese campong. En teffens goedvonden om aan de stadscassa te laten afgeven 1080 rijxsdaalders voor de uitdieping in de laatste drie jaren van de gragt lopende voorbij de noord- en westzijde van het casteel, die ook weder voor 's Compagnies reekening aanbesteed mag worden. Den 6 e augustus qualificeerden wij Heemraden om 90, en den 17 e september daaraan Schepenen, om 6, zoo beoosten als bewesten deze stad en in de zuidervoorstad leedig leggende erven, waarvan geen eigenaars bekend stonden, voor de Comp e als heer van den lande, te verkopen, na voorafgaande drie edictale citatiën en dat 'er zig geene eigenaars tot deselve of eenige van dien koomen op te doen. 
Bij resolutie van 11 juni 1765 zijn veranderingen onder de officieren van de burgerij vastgesteld en bij besluit van 22 maart is de oud-ritmeester Melchior Blockert in plaats van de overleden Simon Joseph tot majoor van de burgerij benoemd. Op advies van de kolonel van de burgerij, de raad ordinaris Huijbert Willem van Bazel, is besloten terug te komen op het besluit van 10 augustus 1759 om de functie van majoor af te schaffen, omdat deze volgens hem voordelig voor de burgerij is en deze en gene gegoede burger vasthoudt in de verarmde kolonie. In plaats van de overleden Christiaan Thomas Wardenburg is de assistent mr. Jacob de Clercq Marchant tot procureur benoemd en in plaats van de eveneens overleden mr. Pieter Jacob Berk assistent Hendrik Kelman tot notaris. fol. 1739 Bij besluit van 11 januari 1765 is ds. Wiardus Bernardus Hommes, die kort geleden uit Nagapattinam was teruggekeerd, tot vierde predikant in de Portugese gemeente aangesteld, waarbij tevens de verwachting is uitgesproken dat er af en toe een preekbeurt in de Nederduitse kerk wordt waargenomen. Maar uit de resolutie van 10 mei 1765 blijkt dat daar niet aan voldaan kan worden, doordat door het overlijden van ds. Gerardus Klein, sinds 1762 predikant in de Portugese gemeente, het aantal predikanten weer op drie was uitgekomen. Ds. Klein had wegens lichamelijke en geestelijke klachten verzocht met de eerste mogelijkheid met 
bagage en behoud van rang te mogen repatriëren, maar, omdat hij tot algemeen ongenoegen gerechtelijk van zijn vrouw was gescheiden, was hij op dat moment uit zijn ambt ontzet en had zonder gagie en emolumenten naar Nederland moeten gaan. fol. 1740 Ds. Cornelis Grisse is aangekomen uit Ambon en dient nu de Maleise gemeente, terwijl ds. Willem Pet op weg daarheen is overleden. Ds. Ericus Johannes Wittenaar is te Batavia zonder predikantsplaats. Aan de emeritus predikant Salomon van Echten, die nu te Batavia is en 32 jaar te Malakka heeft gediend, is bij resolutie van 28 februari 1765 voortzetting van zijn gagie daar van ƒ 120,- per maand met kostgeld en emolumenten toegekend met daarbij huishuur van een extra-ordinaris predikant. De kerkenraad overhandigde op 13 december 1765 zijn resolutie van 27 november met een passage uit een brief van de synode van Zuid-Holland en stukken betreffende de zaak voor de Raad van Justitie in 1761 tegen ds. Gerardus Verbeet met een verklaring over zijn gedrag en de reden van de klacht. fol. 1741 Voor deze zaak wordt verwezen naar de generale missiven van eind december 1758 tot en met 1761. De Hoge Regering vermoedt dat de synode daarvan onwetend is en ziet niet in waarom een predikant die zijn plicht verzaakt en zich onbetamelijk gedraagt, niet door een wereldlijke rechter veroordeeld zou kunnen worden. Bovendien stonden Heren XVII toe om wie ergernis geeft zonder procedure terug te zenden. Dit alles werd niet tegen de kerkenraad gezegd. Alle genoemde stukken van die raad zijn als bijlagen toegevoegd. fol. 1742 Het kapitaal van de Gereformeerde Kerken is volgens de resolutie van 12 maart 1765 in 1764 gegroeid met ƒ 4081 en was per eind december 1764 ƒ 31. 311. Dat van de Lutherse Kerken is volgens de resolutie van 3 mei 1765 toegenomen met ƒ 1302 en was per eind december 1764 ƒ 27. 215. De diaconiegelden bedroegen volgens de resolutie van 14 juni 1765 per eind december 1764 ƒ 156. 220, wat ten opzichte van 1763 een vermindering van ƒ 8891 is. In 1762 was de vermindering ƒ 2381. De gouverneur-generaal stelde daarom voor na te gaan of in het bijzonder armen buiten de stad wel ondersteuning nodig hebben, ofwel verdienden. In het vervolg dient men die uit te sluiten van hulp en er moet nagegaan worden fol. 1743 of de ondersteunden werkelijk behoeftig zijn. Als armen in het armenhuis geplaatst kunnen worden, worden zij uitgesloten van ondersteuning. Op grond van het onderzoek rapporteerde de diaconie op 20 augustus 1765 dat door enige ontslagen uit het armenhuis, vermindering van de ondersteuning daar en door het intrekken van verstrekkingen aan armen binnen en buiten de stad, per maand ƒ 1020 en per jaar ƒ 12. 247 bespaard kon worden. De diakenen is opgedragen deze besparingen voort te zetten en de gelden zorgvuldig te beheren. Met het vertrek van de baas van Onrust Bastiaan Sluijter naar Nederland is de huidige baas Bastiaan Durant tot buitenregent van het leprozenhuis benoemd. Door een vermeerdering van ƒ 753 ten opzichte van het voorafgaande jaar is het kapitaal van deze instelling fol. 1744 volgens de resolutie van 10 september per eind juni 1765 ƒ 106. 197. Bij besluit van 11 oktober is in plaats van de overleden Henricus van Santen het hoofd van de chirurgie Jan de Put tot buitenregent van de hospitalen benoemd. Om ondanks het besluit van 2 oktober 1764 te voorkomen dat Batavia uit Java's Oostkust overspoeld wordt door daar ongeldig besnoeid en versleten payement, is op invoer van zulke dubbeltjes een boete van vier maal de waarde gezet. Zulke muntjes zijn ook in Batavia ongeldig verklaard en kunnen de reaal zwaarte tegen 26 stuivers ingewisseld worden.) 
Wanneer men rekende dat het mark fijn (het gehalte van het ingewisselde gereekend op 6 penningen 21 1/6 greyn ruym, gelijk het op Java ingewisselde behouden heeft) te staan zoude komen op ƒ28, 4,-, daar de jongste verkoop prijs in Bengale geweest was ƒ 30, 17, 8, uit welke winst men reekende dat het smelt- en essayverlies konde gevonden worden. Wij hebben dan ook vervolgens tot die inwisseling expresse gecommitteerdens benoemd, die op gezette tijden op het stadhuys daartoe gevaceerd hebben en ons blijkens het genoteerde bij resolutie van den 3 e May rapporteerden dat het ingewisselde van die specie bedroeg 863 1/2 reaal in gewigt, welke wij doen beslooten, nevens de van Samarang ontfangen 6527 realen aan diergelijk payement, te laten versmelten en versenden na Bengalen. 
Enig zilverwerk uit Malabar ontvangen met een gewicht van 753 3/16 reaal en in rekening gebracht voor ƒ 3085, leverde na vermunting tot Javase ropia's bij voorstempeling een verlies van ƒ 823 op, dat Malabar in rekening is gebracht. Om dezelfde reden dat op 6 november 1764 werd besloten om te Batavia zilveren Javase ropia's, of derhams, te laten slaan, is op 29 oktober 1765 op veler verzoek aan particulieren toegestaan goud en goudwerk ter munting aan te bieden. Dit was bij geheim besluit van 28 februari 1744 en 2 februari 1745 al eens toegestaan, maar deze toestemming was op 18 juni 1751 weer ingetrokken. fol. 1746 
Van het ingeleverde goud kan men) 
laten munten heele, dubbele en twee dubbelde goude gecartelde ropijen, na den stempel van de zilvere op de swaarte van zeven, veertien en agtentwintig stuyvers, en het gehalte van twintig caraten. En welke ropijen gangbaar zullen zijn tegens 2 1/2 5 en 10 rijxdaalders respective, terwijl den inbrenger 2 procent van de Compagnie voor geregtigheid en 2 procento voor den muntmeester moet missen, en dan nog voor zijn goud krijgt circa rijxdaalders 19, 32 de reaal fijn. Dus eenieder nu geleegentheid heeft om op een eenigsints voordeelige wijze de ledigleggende doode capitaalen in levendige geconverteerd te krijgen en de Compagnie er ook nog iets bij profiteerd. 
Men hoopt dat deze vermunting de huishoudens in Batavia van de nodige contanten zal voorzien en de vervallen handel zal stimuleren. Deze is in enige takken van bedrijf ook van groot belang voor de Compagnie en kan niet genoeg bevorderd worden. Ter keuring zendt men vier van zulke te Batavia geslagen gouden ropia's verdeeld over de schepen mee. fol. 1747 Op de levering van de door Ceylon bestelde contanten ontbrak nog ruim drie ton. Omdat die daar in de huidige omstandigheden hard nodig zijn, is op 5 november 1765 besloten ƒ 200. 000,- tegen 3/8 van de Bank Courant te lenen. De rente zal Ceylon jaarlijks in rekening gebracht worden. Daar de kas in Batavia maar ongeveer 4 2/3 ton bevat, kon het daaruit niet genomen worden. Deze contanten zijn, met een kistje met goud en 17 vaten met duiten, volgens Nederlandse waardering ƒ 59. 464, op de Thoornvliet en de Vrouwe Petronella Maria naar Ceylon gezonden. Eerder waren deze duiten door de kamer Zeeland op de Noord Nieuwland naar de Kaap de Goede Hoop gezonden om daar in de Visvliet, die naar Ceylon zou gaan, overgeladen te worden. De Visvliet was evenwel al vertrokken en zo kwamen de duiten naar Batavia.) 
Den inkoop heeft in dit jaar bestaan in 
615 105/512 marq trois goud 85. 875 lb. Japans staafkoper 16. 437 lb. Japanse camphur 200. 212 1/2 lb. coffijboonen Bourbonse 1. 053. 792 1/2 lb. " " Jacatrasche 62. 500 lb. " " Cheribonse 2. 428. 386 5/8 lb. thin Bancas 1. 050. 056 5/8 lb. swarte peper 166 3/4 lb. witte peper 3. 290 lb. indigo Jacatrase in soort 5. 616 1/2 lb. catoene garens dito in soort 15. 000 lb. Javasche curcuma 10. 655. 105 lb. poedersuyker 647. 350 lb. candijsuyker 24. 875 lb. witte aluyn 83 lb. benzuin 1. 424 lb. caliatourhout 5. 128 lb. Siamsen bimas sappanhout 4. 786 7/8 lb. Bengaalse salpeter 117 riemen kleen formaat papier 32. 940 bosschen bindrottings 93. 000 pees stroozacken 400 lasten rijst, 
bedragende met nog diverse kleinigheden tot de huyshouding, als andersints een capitale som van ƒ 2. 340. 115, 7,-. 
Omdat, na aftrek van wat voor Ceylon en Malabar was bestemd, de voorraad rijst maar 550 last was, werd op 10 september 1765 besloten om de hierboven genoemde rijst tegen rsd 37 het last in te kopen. Toen wist men nog niet of de rijstoogst rijk zou zijn. Er werd gezegd dat ze niet goed zou zijn. fol. 1749 Uit voorzichtigheid is er ingekocht, waarvan 250 last naar Ceylon en Malabar ging en de overige 150 last op de markt verkocht werd, die tegen de inkoopsprijs is ingeboekt.) 
De verkoop daarentegen heeft in voormelde tijd bestaan in 
508 kisten Patnase amphioen 1. 750 lb. notenmuschaten 62 1/2 lb. garioffelnagulen 20 bhalen canneel 20. 000 lb. swarte peper 193. 750 " thin Bancas 1. 500 " coffijboonen 206. 637 " poedersuyker 1. 949 " candijsuyker 37. 500 " benzuin in soort 3. 606 " lood 15 balen catoene garens 79. 241 pees patholen catoene Souratsche 800 " goenijs Bengaalsche, 
nevens een groote parthij van allerlij zoort gewilde en ongewilde goede en beschade lijwaten, item manufactuuren, eenige stamppaarlen, Japanse fruytagiën en koperdraad, en diverse andere goederen van minder belang, rendeerende tesamen een fraay montant van ƒ 1. 753. 018,-,-. 
fol. 1750 De opbrengst van de genoemde textiel was ƒ 782. 512. Zoals uit de resoluties van 2, 9 en 30 april, 25 juni, 5 juli, 27 augustus, 5 en 26 november en 27 december 1765 blijkt, waren de rendementen van de gezochte, deugdelijke soorten textiel niet beneden en voor sommige partijen zelfs hoger dan de voorgeschreven 50 % voor die uit Coromandel, 40 % voor de Bengaalse en 30 % voor de Suratse. De prijzen die zijn gemaakt voor wat beschadigde textiel, staan in de resoluties van 12 maart, 2, 19 en 30 april, 21 mei, 30 juli, 5 en 26 november 1765. De winst die minder dan voorgeschrevene met enige kleine partijen, of zonder enige nalatigheid, werd behaald, is geaccepteerd. Het tekort aan winst dat op andere partijen werd behaald, is de inzamelaars, de inpakkers, of wie het maar betreft in rekening gebracht. Zo is in de resolutie van 26 maart 1765 aan het bestuur in Coromandel opgedragen om ƒ 5310 voor een winst minder dan 50 % in rekening te brengen voor enige textiel met gaten en herstellingen met een inkoopsprijs van ƒ 18. 734. fol. 1751 Deze is maar met een winst van ƒ 4056, of nauwelijks 22 %, verkocht. Als 137 stuks textiel met gaten en vlekken, die ook uit Coromandel kwam, minder dan voorgeschreven opbrengt, dan moet dat ook in rekening gebracht worden. Bij resolutie van 28 mei 1765 is aan de directeur-generaal toegestaan om restanten textiel, waarnaar op de buitenkantoren geen vraag is en die bij langer bewaren maar zouden bederven, bij een goede gelegenheid te verkopen, desnoods iets onder de inkoopsprijs. Zo is het nodige van de voorraden afgezet. Uit de resoluties van 26 februari, 30 april, 28 mei, 5 en 26 november 1765 blijkt dat er zelfs merendeels nog een geringe winst op is gemaakt. Op een partij Coromandelse textiel is bij een inkoopsprijs van ƒ 16. 672 
evenwel ƒ 3903 verlies geleden, of 23 3/8 %. fol. 1752 In de resolutie van 27 augustus 1765 werd besloten een partij textiel uit Coromandel en Surat uit 1757 en zelfs 1755 voor de inkoopsprijs te verkopen. Uit de rendementen in de resoluties van 5 en 26 november 1765 blijkt dat daarop bij een inkoopsprijs van ƒ 77. 056 een verlies van ƒ 24. 302, of 31 1/2 is geleden. Onder de verkochte textiel waren ook 30 pakken op de Vrouwe Petronella Maria uit Coromandel, aangevoerd voor rekening van de Pulicatse kooplieden. Uit de resolutie van 3 december 1765 blijkt dat daarvan op 23 pakken, ingeboekt voor ƒ 25. 354, maar ƒ 4068, of ruim 16 %, winst is gemaakt. In zoverre die opbrengst minder dan 50 % is geweest, namelijk ƒ 8609, is deze Coromandel in rekening gebracht. De kooplieden moeten dit vergoeden. Daar ze door de Compagnie waren aangenomen, is men met een winst van ƒ 3264, of ruim 28 3/4 op de overige 7 pakken tevreden geweest. Op 16 april 1765 is in vervolg op de resolutie van 3 juli 1764 besloten de administrateur van het ijzermagazijn toe te staan om wegens grote voorraad staal en spijkers contant te verkopen. fol. 1753 Staafijzer en staal moet 40 winst opleveren, schot - en pompspijkers, glasnagels, platkoppen en duikers 50 % en alle andere soorten 40 % op de inkoopsprijs in Nederlandse prijzen verhoogd met 25 % tot Indisch geld. De overige rendementen behaald bij openbare verkoop zijn te vinden in de resoluties van 2 april, 21 mei, 5 juli, 11 oktober, 5 en 26 november 1765. Van de afschrijvingen en belastingen worden slechts de belangrijkste posten vermeld. Onderkoopman Godfried Carel Meurs vroeg ontheffing van ƒ 9510. fol. 1754 Via huwelijk is hij aansprakelijk voor wat aan de erfgenamen van de gewezen hoofdadministrateur te Cochin Nicolaas de Keizer bij besluit van 20 augustus 1764 in rekening is gebracht voor een niet toegestane afschrijving op peper en sandelhout. Bij besluit van 22 januari 1765 is Meurs ontheven van betaling van ƒ 7802, maar hij blijft belast met de overige ƒ 1708. Nicolaas de Keizer had zich dit bedrag toegeëigend door middel van een niet toegestane afboeking, of had dit van de begunstigden kunnen terugvragen. Meurs is ook nog in genoemde hoedanigheid belast met ƒ 2898 voor posten die De Keizer betroffen en door Cochin aan Batavia in rekening waren gebracht, zoals uit de resolutie te Batavia van 25 oktober 1765 blijkt. Bij besluit van 22 januari 1765 is de baas-timmerman van het ambachtskwartier Jan Jurgen Butner belast met een tekort van 362 balken gelondongs t. w. v. ƒ 1303 en 7000 djati planken t. w. v. ƒ 2352,-. Daar Butner aantoonde dat divers ander houtwerk en spijkers bij het jaagpad, fol. 1755 of Oosterzeehoofd, waren gebruikt, zijn die afgeschreven. Bij controle van de kwartiersboeken tot en met 1704/05 kon niet vastgesteld worden waarom daarin 56. 578 lb geraffineerde zwavel en 9795 1/2 lb salpeter meer vermeld stonden dan er aanwezig waren. De overige boeken waren onleesbaar. Daar de baas-kruitmaker zich goed kon verantwoorden, zijn deze hoeveelheden afgeschreven. Op 19 februari 1765 is de scheepsleiding van de Walcheren belast voor 23. 075 lb rijst tegen rsd 30 per 3300 lb. Deze rijst was bij aankomst uit Pekalongan niet afgeleverd. Zoals dat ook op de equipagewerf op Onrust in het ambachtskwartier gebruikelijk is, moet de baas van de wapenkamer aan het begin van iedere maand een overzicht van al zijn handelingen bij de gouverneur-generaal en directeur-generaal indienen. Hij mag pas tot afboeking overgaan, als deze memorie gecontroleerd is. fol. 1756 In de resolutie van 2 augustus 1764 is bepaald dat er bij de wapenkamer vier officieren moeten controleren of er wel goede snaphanen voor de kantoren worden ingepakt. De baas van de wapenkamer is opgedragen daarvoor te zorgen en dat de geweren veilig in de kisten worden verpakt. Op 2 april 1765 is het reglement van in- en afschrijvingen van 15 augustus 1764 en dat van de provisiën voor dienaren te Batavia aangevuld met de bepaling dat de administrateurs op alle soorten boter 5 % mogen afschrijven. De Nederlandse en Bengaalse soort is al in die reglementen genoemd en daarvan uitgezonderd. Op 16 augustus 1765 is bepaald dat boekingen tussen kantoren en ten laste van Batavia slechts in rekening mogen worden gebracht, of teruggeboekt na een besluit van de politieke raad. fol. 1757 Alle kantoren zijn van deze twee besluiten op de hoogte gebracht. Op 17 september is ook aan alle kantoren bericht dat alle justitiële berichten opgesteld door gecommitteerden die geen dergelijk ambt vervullen, door hen beëdigd moeten worden. Dit betreft vooral die over specerijen. Op 12 april 1765 is aan 
de vaandrig, ingenieur Jean Guillaume d'Arnaut, een afwijking van 10 % toegestaan op de verantwoording van ƒ 17. 606, die hij aan de reparatie van het fort Speelwijk had besteed. Hij legde daarover de eed af en het is toen bepaald dat alle ingenieurs en andere toezichthouders op vestingwerken hun uitgaven waarop zij procenten ontvangen, moeten beëdigen voordat ze die tegemoetkoming ontvangen. Op 9 april 1765 is enerzijds aan de gewezen opperhoofden van het kasteel Christiaan Zurhosen en Mattheus de Klerck als de inkopers, anderzijds aan de leverancier de Chinees Ong Kingko ieder voor de helft vergoeding opgelegd van ƒ 615 voor het verlies bij verkoop fol. 1758 op een partij parangs, die als ondeugdelijk uit Ceylon was teruggezonden. Bij de resolutie van drie dagen later is op 104. 316 lb Gazipurse salpeter, die in 1763 uit Bengalen was aangevoerd, een buitengewone afschrijving van 17. 596 lb toegestaan naast de gebruikelijke 15 % voor raffinage en 12 lb voor tarra. Op 5 juli 1765 is toegestaan in de boeken van de artillerie ƒ 1612 af te boeken aan kosten voor een kort daar voor gehouden oefening. Maar die boeken zijn toen ook gecrediteerd met ƒ 52, 8,- voor het oud metaal van een daarbij defect geraakte mortier. Op 30 juli is in de boeken van het ambachtskwartier ƒ 1268 afgeboekt voor vijf versleten stenen van de kruitmolen. Onlangs zijn de dit jaar verzamelde bedorven specerijen als gebruikelijk verbrand, namelijk 92. 157 3/4 lb nootmuskaat, 8323 lb stof en gruis van kruidnagels, 25 lb dito van kaneel, 7454 lb dito van onrijpe kaneel fol. 1759 en een sokkel foelie. Nadat de gecommitteerden hun rapport voor de Raad van Justitie hadden beëdigd, zijn deze posten afgeschreven. Bij resolutie van 24 september 1765 is een besluit genomen over het rapport van de opperkooplieden van het kasteel betreffende de essayering door essayeur Sebastiaan van Namen van 271 brokjes goud en van evenveel staven goud beide uit Coromandel. Ze zaten beiden bij wat sinds 1762 uit de buitenkantoren is teruggezonden en zijn voor wat ze te weinig wogen afgeschreven. Naar die resolutie wordt verwezen.) 
Zoowel als aan onse dispositie drie dagen later, of op den 27 e daaraan, genomen op de door den gewezen en sedert gerepatriëerden Banjermassings resident Lodewijk Wilkens de Lile beantwoord bevindingen op de door hem gehoudene negotieboeken van 1760/61, 1761/62 en 1762/63, en waarbij consteerd dat wij denzelven zoo voor te veel genotene emolumenten en een niet ingenomen slaaf, te ruyme verstreckingen, te veel opgebragte factuurongelden op de afgescheepte peper, als voor te ruyme afschrijving op dien korl zelve, reyst, arak, ijzer, staal en spijkers hebben doen betalen een somma van ƒ 2881, 3, 8, met het 1/6 boven dien voor onsen visitateur generaal. Dat wij gepasseerd hebben diverse posten bedragende ƒ 482, 11,- en dat wij hem voor andere goed gedaan hebben ƒ 800,-,-. Met dit besluyt scheen De Lile niet tevreden te zijn, maar versogt ons nader om van de onder de eerste som begreepene te veel opgebragte factuurongelden, te veel afgeschreven peper, en om van de als niet ingenomen opgegeeven slaaf te mogen worden ontheft. 
Bij resolutie van 25 oktober 1765 is het laatste toegestaan, maar wegens zijn partijdigheid tegenover de visitateur-generaal zijn de twee eerste posten hem wel aangerekend. Dit is over 5340 lb teveel afgeschreven peper op basis van de verkoopsprijs te Batavia, na aftrek van de reeds betaalde inkoopsprijs, ƒ 1529, plus ƒ 254 als een zesde voor de visitateurgeneraal. fol. 1761 In de resoluties van 11 en 12 oktober 1765 zijn de maatregelen te vinden betreffende de lading van de Nijenborg, die na veel tegenslag eindelijk op 30 augustus 1765 te Batavia was aangekomen. Op 15 oktober 1765 is besloten in de equipageboeken de Haak, die uit de vaart was genomen, af te schrijven samen met enige andere posten voor ƒ 9875. Eveneens zijn een kopjacht en vier schouwen samen t. w. v. ƒ 3360,- afgeboekt. Ze waren al binnen de lijn in de boeken opgenomen. Voor het afschrijven van verloren of gesloopte vaartuigen en alle andere goederen moeten, evenals op de buitenkantoren, indien mogelijk bewijsstukken getoond worden. In de equipageboeken is eveneens op 15 oktober ƒ 17. 933 opgevoerd voor enige posten, waaronder voor drie pantjalangs, die de regent te Lasem op zijn contingent heeft geleverd en uit Rembang te Batavia zijn aangekomen. Op 27 december 
1765 is aan de schipper van het nu vertrekkende retourschip Schoonzicht, Volkert Groeneweg van Oudshoorn, fol. 1762 de betaling opgelegd van tweemaal de waarde van de equipagegoederen en eenmaal die van andere zaken die beide niet aanwezig waren. Tevens moet hij er voor zorgen dat de bootslieden, konstabels, botteliers, koks, scheepskorporaals en de provoost zich garant stellen voor onbruikbaar staand en lopend touwwerk. Er wordt daarover pas een besluit genomen, wanneer kapitein-luitenant Cornelis van der Stam en schipper Arij van der Duuren uit Malabar en Bengalen te Batavia zijn teruggekeerd. Groeneweg van Oudshoorn nam, in aanwezigheid van Van der Duuren en de gerepatriëerde mede schipper Pieter Breugel, de Schoonzicht van Van der Stam over. Daar Groeneweg van Oudshoorn nu wil vertrekken en verklaarde niet in staat te zijn dit alles uit te voeren, mag hij gaan onder de voorwaarde dat hij het tekort bij verkoop van ƒ 812 aan de Kaap de Goede Hoop voldoet en voldoende borgen stelt voor het onbruikbare touwwerk tot de inkoopsprijs van ƒ 1805,-. fol. 1763 Het bestuur van de Kaap de Goede Hoop wordt hierover geïnformeerd en men verzoekt Heren XVII pas gagie en premie aan Groeneweg van Oudshoorn uit te betalen en zijn bagage af te geven, nadat er bericht is ontvangen dat het geld door hem werd gestort. De rapporten van de zesmaandelijkse inventarisatie zijn beëdigd. In de vergaderingen van 12 maart, 16 april, 10 september en 18 oktober 1765 zijn de financiële stukken van de administratiën behandeld. Bij de resoluties van 18 oktober en 17 december 1765 is in de boeken van Onrust 52. 321 lb stof geharpt uit 2. 260. 022 lb peper die met het eerste schip naar Nederland is meegezonden, afgeschreven en 5398 lb uit 240. 502 lb die met de twee nu vertrekkende schepen zullen meegaan. Tevens is nog 353 lb afgeschreven na zuivering fol. 1764 van 193. 500 lb zwarte peper. Bij de resoluties van 27 september, 22 oktober, 26 en 28 november 1765 is het lichten van sommige equipagegoederen uit schepen op de buitenkantoren goedgekeurd en zijn deze aan die kantoren in rekening gebracht. Voor belastingen van minder belang betreffende Batavia wordt verwezen naar de resoluties van 22 januari, 19 februari, 12, 26 en 29 maart, 9, 12, 16, 19 en 30 april, 10 mei, 14, 18 en 27 juni, 23 en 30 juli, 2, 16, 23 en 27 augustus, 3, 20 en 24 september, 15 en 18 oktober, 5, 8 en 26 november, 2, 3, 8, 10, en 13 december 1765. Besluiten over de afgeleverde ladingen zijn te vinden in de resoluties van 8 januari, 19 februari, 7, 15 en 29 maart, 30 april, 10 en 17 mei, 4 en 14 juni, 5 en 23 juli, 2, 13 en 23 augustus, 3, 10 en 17 september, 8, 11 en 15 oktober, 5 en 26 november en 10 december 1765. fol. 1765 Evenals in de generale missive van 20 oktober 1765 dringt men aan op de volledige uitvoering van de bestelling voor 1767, maar vooral van de zending van 70 ton baargoud en zilver en van de gevraagde contanten. Deze bestelling is exclusief wat het bestuur van Kaap de Goede Hoop heeft besteld en nog zal bestellen voor 1767. Conform de resolutie van 15 oktober 1765 was daarop niet gerekend. Zoals in de brief van 20 oktober, in de genoemde resolutie en hierboven is uitgelegd, hoopt men op de uitvoering van de bestelling, omdat het tegendeel zeer nadelig is. De bestelling is met grote zorg opgesteld op grond van wat werkelijk nodig is. fol. 1766 Ze kan geen vermindering velen, dan de 3 ton edele metalen die Heren XVII conform de besluiten van 3 en 13 december 1765 daarop mogen inhouden. Daarvoor worden contanten gevraagd, daar de schepen die nog aankwamen, daarvan weinig meebrachten en de Sloten en Huis te Bijweg helemaal niets. Die contanten zijn nodig te Batavia en voor verzending naar de Oosterkwartieren boven de 20 ton die op assignatie naar Nederland geaccepteerd mag worden. Deze gelden zijn niet alleen wegens de krappe kas nodig , maar ook doordat er voor Ceylon twee ton geleend moest worden en de IJsselmonde, die te Batavia 3 maanden op zilver uit Nederland had gewacht, zonder zilver en contanten naar Bengalen moest vertrekken. Men vraagt niet alleen om het zenden van de gelden, maar ook van de bestelde masten en ander rondhout. fol. 1767 Uit de resolutie van 24 december 1765 en het bericht van het hoofd van de zeemacht Nicolaas Houtingh, dat als bijlage wordt meegezonden, blijkt dat aan deze equipagegoederen dringend behoefte is, maar tevens dat men op de werven van de Compagnie in Nederland zeer slordig is bij de uitrusting van de schepen, in het bijzonder met het rondhout. In de generale missive van 8 mei 1765 is daarvan al een staaltje gegeven en in de nu aangeboden lijst wordt dit bevestigd. 
Dit jaar zijn er twaalf schepen met slecht rondhout aangekomen die, de een meer de ander minder, voor vertrek van nieuw voorzien moesten worden. Daardoor is er nu gebrek aan masten, stengen en ra's, waardoor er drie schepen met onvoldoende rondhout op de rede liggen. fol. 1768 Daarom verzoekt men beleefd dat er aan de bestelling daarvan grote aandacht wordt besteed. Onder de zeevarenden zijn negen oproerige scheepstimmerlieden van Onrust gehaald en, na een disciplinaire terechtwijzing, op de equipagewerf te Batavia, dan wel op de rede geplaatst. Daarom is op 2 augustus 1765 het voorstel van het hoofd van Compagnies zeemacht Nicolaas Houtingh overgenomen) 
om het logement der timmerlieden ten voormelde eilande te laten verdeelen en afschieten in bijzondere vacken, voor ieder baksvolk apart, ter voorkoming dat deselve des nagts geene gelegentheid hebben om elkander te beleedigen, en om in cas van disordre te kunnen weeten bij welk baksvolk 'tzelve is voorgevallen. En waarom ook, eevenals op de equipagiewerff hier geschied, van half uur tot half uur de ronde zal moeten worden gedaan. 
Hoe wijnig de heilzame ordres bij de zeevaard in het algemeen dikwils g'observeerd worden ons weder tot onstigting klaar gebleeken zijnde bij de affugie van den gewezen schipper op Rotterdam Pieter Matthijs Joele door het, in weerwil onser zo nadruckelijke beveelen, aandoen van Madras. Zoo hebben wij, om daartegens na vermogen opnieuw te voorsien, den 8 october bij renovatie en ampliatie beslooten bij een ordonnantie de overheden der na de West van Indiën navigeerende scheepen te verbieden het aandoen van plaatsen buyten die hunner destinatie en vooral de rheede of havens van Europheesche mogentheden, tenzij bij de uytterste zeenood, en dat geen 's Compagnies comptoir kan besteevent worden sub paene van deportement en inhabiliteit voor alle die den Scheepsraad uytmaken, zijnde degeene die daarin zitting hebben. 
Als de eerste gezaghebber op een schip toch eigenmachtig naar een verboden plaats wil varen, hoeft men hem niet te gehoorzamen en als hij daarbij blijft, dan moet hij in arrest gehouden worden tot het eerste kantoor waar men naartoe gaat. Het gezag moet dan overgaan op de opperstuurman, of de eerste officier onder de gezaghebber. fol. 1770 De resoluties van 25 oktober, 28 november en 13 december 1765 laten zien dat de zeevaart alle aandacht krijgt. De eerste resolutie betreft de aanvulling door de baas-kaartenmaker Gerrit de Haan van een stenen rif op een diepte van 6 vadem ten noordoost ten oosten van het Menseneterseiland Zie Grote Atlas van de Verenigde Oost-Indische Compagnie II, p. 46/47 onder. op de kaart van Straat Sunda. Bovendien is een geleidelijk aangegroeid eiland vier mijl buiten de rede van Batavia ingetekend onder de naam Monnikendam. Bij de resolutie van 28 november 1765 is aan het hoofd van de zeemacht Nicolaas Houtingh een kaartje overhandigd, dat is gemaakt door de opzichter van de equipage te Makassar Jacobus Heezb. De gouverneur te Makassar Cornelis Sinkelaar heeft dit opgestuurd. Op deze schetskaart zijn de ontdekte droogten en stenen in de vaarweg van Batavia naar Makassar ingetekend, die op de gewone kaarten zullen worden overgenomen. In de resolutie van 13 december 1765 is besloten aan de gezaghebbers van de patrouillevaartuigen voor Ambon fol. 1771 een kaart mee te geven van de zeeën rond Ambon. Deze is te Batavia getekend op grond van de waarnemingen van de opperstuurman Jacob de Klerk op zijn patrouilletocht in dit voorjaar langs de zuid- en noordkust van Ceram. Hij gaat met deze vaartuigen weer terug naar Ambon. De gezaghebbers moeten alle riffen, stenen en droogtes, alle baaien, inhammen en kreken na precieze peiling op deze kaart intekenen en in hun journalen beschrijven. Nadat ze daarvan een nette kaart hebben gemaakt, zullen alle gegevens in de thans gebruikte kaarten worden overgenomen, nadat ze zijn onderzocht. De ondervinding leert dat sommige scheepsofficieren nalatig zijn in het opgeven van de gebreken aan schepen en vooral van die welke slechts op reis aan het licht kunnen komen. Dit 
is strafbaar. fol. 1772 Tot grote ergernis komen zij daar dan mee voor de dag als ze weer moeten uitvaren. Daarom is een gedrukte ordonnantie uitgegeven dat alle gezagvoerders bij aankomst te Batavia binnen vierentwintig uur een schriftelijke rapport over hun schip, en in het bijzonder over de gebreken die op reis zijn gebleken, bij het hoofd van Compagnies zeemacht Nicolaas Houtingh moeten inleveren om aan de gouverneur-generaal door te geven. Bij nalatigheid verbeuren de gezagvoerders zes maanden gagie bestemd voor de armenkas. Bij circulaire is vastgelegd dat klachten van gezagvoerders bij aankomst op een buitenkantoor, dat ze ontbrekende goederen te Batavia niet meegekregen hadden, vergeleken moeten worden met de inventarissen die daar zijn opgemaakt en met die schepen zijn meegegeven. fol. 1773 Zo is na te gaan of die klachten gegrond zijn. De equipagemeester moet nagaan of deze inventarissen in tweevoud bij de secretarie werden ingeleverd, één voor het kantoor van bestemming en de ander om bij de instructies voor de gezagvoerders te worden gevoegd. Personalia van zeevarenden. Personalia van ambachtslieden. De baas op de eilanden Onrust en de Kuiper, Bastiaan Sluijter, is naar Nederland vertrokken. Johannes Jacobus de Trein is enige tijd geschorst, weer in dienst genomen als opperstuurman en nu tot schipper bevorderd. fol. 1774 De besluiten betreffende bevorderingen zijn te vinden in de resoluties van 19 en 25 november 1764, 17 en 23 mei en 27 september 1765. Zoals hierboven reeds onder de justitiële zaken werd vermeld, zijn de schippers Pieter Lindholm en Jan Hendrik Vogelaar, de opperstuurman Johannes Jonker en de onderstuurman Godlieb Slakouw vrijgesproken van de eis van de advocaat-fiscaal tegen hen en weer in dienst genomen. Lindholm kreeg inmiddels het commando over de Langewijk. De inmiddels overleden schipper van de Oosterbeek, welk schip bij Gresik is vergaan, en de daarop dienende officieren zijn, na bestudering van de journalen door schout bij nacht Nicolaas Houtingh en enige maritieme deskundigen, vrijgesproken van wanprestatie. Om aan te tonen dat er groot gebrek aan zeevarenden is heeft de gouverneur-generaal de bemanning van de schepen die op 30 december 1765 te Batavia waren, laten tellen.) 
Het schip 't Huys te Manpad bemand is met 25 matroosen en jongens " " 
Overschie " " " 69 " " "" " de Orangeboom " " " 7 " " "" " Enkhuyzen " " " 13 " " "" " Vreeburg " " " 24 " " "" " Rotterdam " " " 6 " " "" " Oude Carspel " " " 7 " " "" " d' Immagonda " " " 10 " " "" " Wildrijk " " " 8 " " "" " Slooten " " " 32 " " "" " Burgh " " " 26 " " "" " t Huis te Bijweg " " " 48 " " "" " de Hoop " " " 26 " " "" " Nijenburg " " " 19 " " "" " de Liefde " " " 9 " " "" " Velzen " " " 23 " " "" " Oosthuyzen " " " 20 " " "Het scheepje de Jonge Petrus Albertus " " " 8 " " "De barcq de Leervis " " " 7 " " "De barcq de Phenix " " " 2 " " "De pantjallang Java " " " -Aantal niet ingevuld. " " "De pantjallang de Snuffelaar " " " 9 " " " Het jagt de Postillion " " " 5 " " "Het jagt de Olijftak " " " 16 " " " 
Dus het getal der mattrosen en jongens op de schepen etc. op heden maar bedraagt 419 koppen. 
Daarvan zijn voor de naar Makassar, Ternate en Timor bestemde schepen de Hoop, Oosthuizen en Jonge Petrus Albertus 180 koppen nodig, zodat er voor 18 schepen en twee barken, de kleine vaartuigen niet meegerekend, maar 239 koppen overblijven. fol. 1776 Gemiddeld zijn er voor achttien schepen dus niet eens 14 koppen per schip. Naast de 419 zeevarenden zijn er op de equipagewerf 134 man, op Onrust 10 en op Edam 58, zodat er aan zeevarenden in totaal 621 koppen zijn. Bij de besluiten van 8 en 19 februari, 12 maart, 19 en 30 april, 10 mei, 11 en 25 juni, 5 en 23 juli, 6 en 23 augustus, 24 september, 5 november en 5 december 1765 zijn de comsumptierekeningen van de schepen die uit Nederland aankwamen, goedgekeurd. De premies voor de snelheid van de reis zijn aan de gezagvoerders uitgekeerd. Hoewel er 25 schepen binnenkwamen, kregen de gezagvoerders van de Bleiswijk, Delft, Bleidorp en Rotterdam slechts de volle premie van ƒ 1200,-. De romp van de Oosterbeek, die bij Gresik was gestrand, is op Java's Oostkust publiek verkocht voor ƒ 3168,- en die van de bij Japara verongelukte sloep Vrede voor ƒ 131. fol. 1777 Te Batavia is de romp van de afgeschreven Jager voor ƒ 4560,- verkocht, nadat het rondhout en tuig geheel was verwijderd. Aan de koper van de verleden jaar verkochte romp van de Gustaaf Willem is bij resolutie van 19 februari 1765 op de koopsom van rsd 2000,- een korting van rsd 400,- toegestaan, omdat hij wegens slecht weer weinig van het hout en ijzer kon bergen. Bij de militie zal bij ieder van de twee compagnieën grenadiers in plaats van een kapitein-luitenant een tweede luitenant geplaatst worden. Dit past beter bij de militaire orde, is geschikter voor het wachtlopen en ook goedkoper. fol. 1778 De titulair brigadier Jean Baptist Roussel is overleden. Deze post is onvervuld gelaten. Het tekort aan militairen bij het garnizoen te Batavia is groter geworden. Er zijn daar nu 692 korporaals en soldaten en op de buitenposten en elders nog 387, in totaal 1083 De som van de genoemde getallen is 1079. man. Dit blijkt uit de meegezonden driemaandelijkse monsterrollen van het garnizoen te Batavia. Personalia van het garnizoen, zoals bevorderingen, zijn te vinden in de resoluties van 12 februari, 23 april, 17 juni, 3 september, 1 en 11 oktober, 26 november, 13 en 27 december 1765. Personalia bij de lijfwacht van de gouverneur-generaal. fol. 1779 Daarbij is George Hendrik Schreffer overleden. Personalia bij de infanterie. De bevorderingen geschiedden steeds in de plaats van overledenen, gerepatriëerden en officieren die naar elders zijn gezonden. De sergeanten Pierre Cuver du Hautbois en Arie van Breugel zijn inmiddels overleden. fol. 1780 De Hoge Regering klaagt over fraude bij de artillerie die uit Europa is ontvangen. In het bericht dat majoor Claudius Antoni van Luepken op de vergadering van 19 november 1765 inleverde, meldde hij dat de acht metalen kanonnen van 12 lb die met de Landskroon meekwamen, duidelijk reeds in Europa op vestingwerken gebruikt waren en daarom minder deugelijk zijn. Op 20 december is de officieren van justitie, de beide sjahbandhars, het hoofd van de zeemacht en de commandeur opgedragen om op te letten dat er geen illegale handel in buskruit plaatsvindt. Het vorig jaar zijn namelijk uit Ambon enige vaatjes met kruit ontvangen, die door de patrouillevaartuigen op Keffing en Pulau Geser in beslag waren genomen en veel verschilden van het kruit dat de Compagnie gebruikt. Dit jaar zijn aan de vestingwerken en gebouwen fol. 1781 de nodige reparaties uitgevoerd. Op 29 januari 1765 werd besloten om enige boeien van de Compagnie, die volgens Schepenen nodig waren, voor het geraamde bedrag van ƒ 4851 te laten repareren, maar, omdat de fabriek Gerrit Hendrik Pruijmers aantoonde dat er aan de boeienloods veel onverwachte onvermijdelijke gebreken waren, is dit bedrag bij resolutie van 6 maart verhoogd tot ƒ 6940. Op 12 april en 1 oktober 1765 is 
goedgekeurd om de gebouwen op Edam en een pakhuis op de Kuiper te herstellen. In dit pakhuis waren volgens resolutie van 18 december 1764 de equipagegoederen van het in de modder vastgezette Engelse oorlogsschip Falmouth opgeslagen. Op 1 oktober 1765 zijn ze in aanwezigheid van de Engelse bootsman c. s. naar een ander pakhuis gebracht. Net als van het andere pakhuis kregen de Engelsen daarvan een sleutel. fol. 1782 Daar de fabriek c. s. rapporteerde dat de twee op Onrust vernieuwde windzaagmolens goed en sterk waren, is bij besluit van 28 juni 1765 aan de inmiddels gerepatriëerde baas op Onrust, Bastiaan Sluijter, ƒ 14. 400,- uitgekeerd, die hem daarvoor bij resolutie van 20 december 1763 was toegezegd. Op 11 oktober 1765 is toegestaan om voor drie op Onrust voltooide woningen ƒ 5655 op te voeren in de boeken van het ambachtskwartier en ƒ 16. 563 voor kosten aan het jaagpad. Op 8 november 1765 is besloten een huis van de Compagnie onder de wal van de Rotterdammer Poort wegens bouwvalligheid af te breken. Op hun verzoek zijn bij resolutie van 27 december 1765 de majoor van de artillerie Claudius Antoni van Luepken en de kapitein-ingenieur François Jacob Berg ontslagen van het onderhoud van het waterkasteel aan de noordwestkant van de grote rivier, dat hun op 7 februari 1757 was opgedragen. fol. 1783 Zij ontvingen daarvoor rsd 910 per jaar. Berg repatriëert nu en Leupken kan dit onderhoud moeilijk met zijn andere werkzaamheden combineren. Tevens is besloten om dit waterkasteel door een commissie te laten inspecteren om daarna te besluiten wat er het beste mee gedaan kan worden. De beslissingen over huishoudelijke zaken zijn in de resoluties te vinden. Op 29 januari 1765 is, op een gezamenlijk verzoekschrift van de notarissen te Batavia om uitleg van enige bepalingen, besloten dat wie op grond van de resolutie van 5 oktober 1762 een akte wil laten passeren fol. 1784 een verklaring van toestemming van de gecommitteerde over de zaken van de inlanders of van één van de sjahbandars moet tonen. Tevens is de resolutie van 29 december 1693 over benoeming van voogden of executeurs voor vervallen verklaard. Eveneens op 29 januari 1765 is bepaald dat elke notaris aktes van overdracht van lijfeigenen kan passeren, als het eigendom van comparant blijkt uit een notariëel bewijs, of andere geloofwaardige papieren, dan wel door twee betrouwbare getuigen wordt bevestigd zonder dat de lijfeigenen verschijnen. Ingevoerde slaven mogen pas overgedragen worden op vertoon van de toestemming tot invoer van de sjahbandars.) 
Dat gelijk alle actens van emancipatie van lijfeygene voor gecommitteerde scheepenen en niet voor eenig notaris gepasseerd moeten worden, alzoo ook den emancipateur (gelijk in observantie is) altijd moeten afgevraagt en bij de acte uytgedrukt worden of de vrijgeeving geschied om niet dan wel door vrijkooping. Dog dat het daarentegen aan de notarissen vrij staan zal actens te passeeren, waarbij de lijfheeren verklaren voor de waarde van eenig lijfeygenen voldaan te weesen en dezelve voor gecommitteerde schepenen solemneelijk te zullen emancipeeren, het een en ander bij die resolutie omstandig gedetailleert. En bij die van den 9 e augustus blijkt dat men op de klagten van Scheepenen dat de ordre van den 7 e april 1761 nopens de overschrijving van vaste goederen, voornamentlijk die door vermaking bij erfenisse op vrouwen vervallen, nu en dan nog wierden overtreeden, almeede gestatueert heeft dat de notarissen bij het passeeren van mutueele testamenten daarbij ook zullen moeten laten influeeren dat de vrouw, de langst leevende zijnde, zal moeten zorgen dat de vaste goederen bij overlijden des mans op haar mogten vervallen, op haar naam binnen den tijd van drie maanden worden overgeschreeven. En hetwelke ook zal moeten geschieden, wanneer de vrouw met een huwelijkse voorwaarde getrouwt zijnde, eenige vaste goederen op haar naam staande aan haar man vermaakt, alles op pæne van de vier dubbelde 's heerengeregtigheid te zullen moeten betaalen. 
Dog ten aanzien van de overschrijving van vaste goederen, hoegenaamd, die van meester komen te veranderen, statueerden wij op den 13 e dezer op het versoek van hetzelve collegie tot alteratie en ampliatie van het meergenoemde biljet van den 7 e april 1761 dat na primo januarij de overschrijving, in steede van binnen drie, binnen ses maanden zal moeten geschieden. 
Bij overschrijding van dit termijn van 6 maanden verbeurt men voor goederen beneden de rsd 50 rsd 5, voor die tussen rsd 50 en 100 rsd 10, voor die tussen rsd 100 en 150 rsd 15 enzovoort tot een maximum van rsd 200, ongeacht de overige waarde van het goed. Deze boetes worden door de Schepenkamer behandeld en moeten jaarlijks geadministreerd en verantwoord worden. Volgens deze resolutie mogen er geen huizen of opstallen binnen de stad, in de voorsteden en omliggende tuinen afgebroken worden worden zonder toestemming van de Hoge Regering. Wegens de vele klachten van de opperchirurgijns is op 27 september 1765 het reglement voor de verstrekking van medicijnen van 31 juli 1753 aangepast. fol. 1787 Wegens de prijsstijging van de medicijnen sinds 1753 zijn bepaalde verstrekkingen per persoon verhoogd. Eveneens op 27 september is de gagie van 100 dienaren van boekhouders tot en met de rang van jongens geschorst, omdat ze niet voorkwamen op de generale monsterrol van eind juni. Verscheidenen van hen voerden daarvoor een wettig excuus aan vermeld in de resoluties van 10 en 24 september, 25 en 29 oktober en 26 november 1765. Hun schorsing is geannuleerd. Om de redenen genoemd in de resoluties van 2 juli en 1 oktober 1765 is de eettafel voor de pennisten afgeschaft en de kastelein ontslagen. Zij die daar aten en behoeftige pennisten die in de logie wonen, krijgen het dubbele van het gewone kostgeld en even veel uit de pennistenkas zolang de daarin zijnde rsd 490,- reikt. Daarbij komen dan nog de ingehouden kostgelden fol. 1788 van hen die zich op de kantoren aan plichtsverzuim schuldig maakten. De vroegere kok, die als opzichter over de vertrekken van de pennisten is aangesteld, krijgt per maand 2 vadem brandhout en drie slaven om deze schoon te houden. Hierdoor wordt er jaarlijks ƒ 5584 bespaard. Op de geruchten dat de rijstoogst langs de kust van Java en in Cheribon en, zoals bevestigd is door de gezagvoerders van de hierboven genoemde vier schepen uit Palembang, ook opSumatra slecht was uitgevallen, is op 25 oktober 1765 besloten om bij zulke omstandigheden vervoer naar plaatsen buiten de jurisdictie van Batavia te verbieden. Tevens is uitvoer uit Java's Oostkust en Cheribon naar andere plaatsen dan Batavia, Ambon en Banda, waaraan later nog Makassar werd toegevoegd, verboden. Overtreding wordt met geseling en slagen met de ketting gestraft. fol. 1789 Zo kunnen genoemde kantoren van rijst voorzien worden en door de stijging van de aanvoer naar Batavia is de prijs, die al aan het stijgen was, weer aanzienlijk gedaald. Bij resolutie van 29 juni 1762 werd bepaald dat alle vorderingen binnen een jaar, van overledenen binnen drie maanden, op straffe van verbeurdverklaring ingevorderd moeten worden. Op 10 december 1765 is dit aangevuld met de bepaling dat vorderingen op personen die Batavia gaan verlaten, voor vertrek geïnd moeten worden. Bij resolutie van 9 juli 1762 zijn de borgstellingen voor enig beheer van gelden of goederen vastgesteld. Daar is aan toegevoegd dat deze bij overgang naar een andere functie fol. 1790 opnieuw moeten worden gegeven. De vorige borgstellingen blijven van kracht totdat de boeken van dat jaar zijn afgesloten en alles in orde is bevonden. Het besluit van 13 november 1753 dat betrekking had op Batavia, is aan alle kantoren rondgezonden. Ook daar moeten degenen die bij de secretaris van justitie, of bij een andere daartoe bevoegd persoon, een brief van emancipatie van een lijfeigene laten passeren aan deze functionaris ten behoeve van de diaconie rsd 10 per slaaf of slavin betalen. Ze blijven evenwel verplicht, om als een vrijgegevene verminkt of ongeneeslijk ziek is, deze te blijven onderhouden. Volgt De Jonge, Opkomst XI, p. 52 r. 7v. b. tot 5v. o. fol. 1791 
Uit het bericht van de gecommitteerde over de inlandse zaken, opperkoopman Arnoldus Adrianus van Tets, blijkt dat in het afgelopen jaar niet alleen Cheribon, maar ook de Jakatrasche bovenlanden onvruchtbaar waren. fol. 1792 De verworven producten bestonden slechts uit) 
7361 4/8125 picols coffijboonen 
123 17/125 " peper 10 84/125 " cattoene gaaren 24 7/9125 " indigo en 
19. 362 bossen padij, dat in de meeste en voornaamste articulen ruym de helft bij de voorjaarige, en nog vrij meer bij de bepaalde leverantie, verschild. Egter hebben wij, wijl het misgewas zoowel aan boom-, als aardvrugten ons te over bekend is, deze keer over ons niet konnen verkrijgen om gebruyk te maken van de gestatueerde pænaliteiten bij placcaat van den 13 e december 1754 en ons besluyt van den 4 e februarij 1763, maar de respective regenten g'excuseert van de betaling der bij die resolutie gestatueerde boete voor de mindere leverantie, dan waarop toen ieder district ook is bepaald geworden. 
De inkomsten van Jakatra, die in 1763/64 al ƒ 103. 020 minder waren dan in het voorafgaande boekjaar, bedroegen in 1764/65 maar ƒ 975. 637, wat ƒ 4895 minder is dan die in 1763/64 van ƒ 980. 532. fol. 1793 In aanmerking genomen dat de domeinen op 31 december 1764 voor ƒ 3888,- per maand minder zijn verpacht dan een jaar eerder, wat per jaar op ƒ 46. 656 minder uitkomt, is deze daling van inkomsten acceptabel. Voor het boekjaar 1765/66 ziet het er gunstiger uit, doordat de domeinen op 31 december 1765 voor ƒ 911. 952,- zijn verpacht, wat per jaar ƒ 73. 796,-, of ƒ 6228,- per maand meer is dan over 1764/65. Onder die vermeerdering valt de pacht van de boom voor ƒ 2520,- per maand, hoewel het recht op aanvoer van droge en gezoute vis daar niet meer onder valt. Die hoort nu onder de pacht van de vismarkt, waardoor deze toenam tot ƒ 840,- per maand. De pacht van de topbanen bleef in handen van de luitenants van de Chinezen voor ƒ 696,- per maand meer. fol. 1794 
Bijzonderheden zijn te vinden in de resolutie van 17 december 1765 en alle veranderingen in de pachtcondities in die van 20 december. Over 1764/65 is van de achterstallige pachten ƒ 113. 295 geïncasseerd en uitstel van betalingen zijn geheel afgelost. Daar de klacht van de pachter van de korenmolen dat er gedurende de pachttijd wegens uitzonderlijke schaarste op verre na niet de helft van de gebruikelijke tarwe ter maling was aangeboden, gegrond was, is hem conform de condities 8 maanden pacht kwijtgescholden. De officieren van justitie, en in het bijzonder de advocaat-fiscaal, is opgedragen om, voor zover ze zijn te vinden, de pachters, dan wel hun borgen, opnieuw te dwingen om hun achterstallen over 1762, 1763 en 1764 af te lossen. Volgens de resolutie van 31 december 1765 zijn deze ƒ 48. 384,-. fol. 1795 Om de vaart van de jonken uit Amoy en Tonkin, die voor Batavia van veel belang is, te ondersteunen, is aan de reder van de ene jonk uit de eerste plaats tegen de gewone verkoopsprijs en tegen contante betaling 500 pikol tin en aan die van de andere 150 pikol tin en 10 pikol nootmuskaat geleverd. De gezagvoerder van de Tonkinse jonk betrok op dezelfde voorwaarden 100 pikol peper en 300 pikol zwavelaarde. Dit is vastgelegd in de resoluties van 14 mei, 11, 21 en 27 juni 1765. Volgt De Jonge, Opkomst XI, p. 52 r. 4v. o. - p. 53 geheel. fol. 1797 In de geheime brief van 17 augustus 1765 uit Coromandel wordt de vermindering van de inkomsten en de verkoop van goederen te Nagapattinam toegeschreven aan de particuliere vaart naar andere plaatsen. Daarom is op 5 november besloten om het bestuur te Malakka en te Malabar te bevelen om aan particulieren slechts passen te verlenen, waarin niet in het algemeen het varen naar Coromandel, maar specifiek naar Nagapattinam wordt toegestaan. fol. 1798 Daar kunnen zij dan passen naar andere plaatsen krijgen. Betreffende de vreemde natiën is in de generale missive van 20 oktober 1765 slechts over de lastige en arrogante concurrenten, namelijk de Engelsen, gesproken. In oktober werd van het Engelse bestuur te Benkulen met het compagnies scheepje The Diligent een brief van 28 augustus 1765 ontvangen in antwoord op de brief van 30 april 1764. Daarin stond dat de kapitein, William Scharson, was opgedragen van het Engelse kantoor Krui alle uit Lampong Samangka daarheen gevluchte lijfeigenen mee te nemen. Ze waren al eerder opgeëist, maar dat was geweigerd. Duidelijk om uitvluchten te zoeken deden de Engelsen ten eerste het verzoek om enige van hun slaven die naar Padang gevlucht zouden zijn, terug te zenden en voortaan wederzijds gevluchte slaven direct uit te leveren. fol. 1799 Ten tweede vroegen zij om Scharson direct enige zaken te leveren waaraan ze dringend behoefte hadden. Dat het eerste verzoek niet ernstig was bleek duidelijk uit de bewering van Scharson dat Compagnies lijfeigenen veertien dagen voor zijn komst uit Krui waren gevlucht, dus ruim een jaar na het verzoek om uitlevering. Er was dus alle tijd geweest om ze te arresteren. Daar dit alles er verdacht uitzag en de late beantwoording van de brief van april 1764 onbehoorlijk was, is 
op 29 oktober 1765 besloten ook de brief van de Engelsen voorlopig niet te beantwoorden. Scharsons verzoek om bij particulieren te mogen inkopen, of van de Compagnie 10 kojang rijst, enige leggers arak, suiker, wijnen en andere Europese levensmiddelen te mogen betrekken is afgewezen en op grond van de resolutie van 19 september 1763 is alleen verstrekking van water en brandhout toegestaan. fol. 1800 Het optreden van het Engelse bestuur te Benkulen geeft geen aanleiding hiervan af te wijken. Het bestuur te Bantam kreeg op 27 december 1765 toestemming de Engelse resident te Krui mede te delen dat, als de weggelopen lijfeigenen van de Compagnie worden uitgeleverd, de Maleiërs in Engelse dienst die naar Lampong Semangka overliepen, eveneens teruggezonden zullen worden. Op grond van de wetten tegen het toelaten van Roomse geestelijken is op 5 november 1765 het verzoek van de jezuïetenpater Carlos Cubels, die met het genoemde Engelse schip The Diligent was meegekomen, om te Batavia scheepsgelegenheid naar Manilla af te mogen wachten, afgewezen. Hij moet met hetzelfde schip terugkeren en toen hij aan land kwam is hem namens de gouverneur-generaal opgedragen weer aan boord te gaan. Op 8 november 1765 is evenwel fol. 1801 aan de gezagvoerder van de galjoot The Betsy, die enige dagen daarvoor uit Bombay en Madras was aangekomen, toegestaan om uit Compagnies pakhuizen 10 leggers arak en 500 canaster poedersuiker te betrekken. Daar de suiker die door de Compagnie naar Surat en Malabar werd gestuurd, daar veel eerder zal worden verkocht dan dat dit schip weer te Bombay zal zijn teruggekeerd, ondervindt de verkoop van suiker op genoemde plaatsen geen nadeel. Op 28 november 1765 arriveerden de Engelse koningsschepen The Dolphin en Tamar onder John graaf (sic) van Byron te Batavia. Ze zouden op 3 juli 1764 uit Engeland zijn vertrokken, maar er was niet achter te komen waar ze zo lang gebleven waren. Deze schepen waren via Straat Magellanes en de Stille Occeaan in Azië aangekomen (Clowes, Royal Navy IV, p. 117-119). Bij resolutie van 9 december is besloten dat de commandeur tegen de gewone verkoopsprijs 3 vaten teer en 2 vaten pek mag kopen. Op die dag zijn deze schepen vertrokken om volgens zeggen via Kaap de Goede Hoop naar Engeland te gaan. fol. 1802 Daar Suta Wangsa reeds 24 jaar kapitein over de Javanen op de oostzijde is, evenals zijn voorouders zeer trouw aan de Compagnie is en zich in de laatste Bantamse oorlog dapper heeft gedragen, werd aan hem de titel majoor verleend. De veranderingen onder de hoofden van enige regentschappen zijn in de resoluties van 30 juli, 29 oktober en 27 december 1765 te vinden. Personalia over politieke dienaren staan in de resoluties van 29 januari, fol. 1803 5 februari, 23 augustus 1765. De eerste praktizijn in het binnenhospitaal Johan Jacob Schoemaker is overleden. Personalia over de chirurgijns staan in de resoluties van 7 en 30 mei 1765. fol. 1804 Personalia in resolutie van 13 juni 1765. fol. 1805 De eerste visitateur van de soldijen koopman Pieter Rogge is overleden. Personalia in de resolutie van 30 juli 1765. Bij geheim besluit van 14 juni kreeg de opperkoopman en vroegere hoofdadministrateur te Colombo Andreas Jacobus de Leij en op 22 juni de opperkoopman en vroegere secunde te Coromandel David Coenraad Vick toestemming om te repatriëren. Op 16 augustus 1765 werd hun verzoek te mogen blijven ingewilligd, de eerste om weer in dienst te treden en de tweede met stilstand van gagie. Personalia in de resoluties van 23 fol. 1806 en 29 augustus, 10 september en 19 november 1765. Het hoofd van de chirurgijns Henricus van Santen is overleden. Personalia in de resolutie van 1oktober 1765. Op 11 oktober is aan de vroegere gouverneur te Malakka fol. 1807 David Boelen, die mocht repatriëren, toegestaan om vooralsnog met stilstand van gagie te Batavia te blijven. Daar de textielsorteerder onderkoopman Johannes Freijs van dit verantwoordelijke ambt, dat hij al sinds 1759 naar genoegen bekleedt, niet kan leven, is op 26 november 1765 besloten hem bij een vacature te benoemen hetzij tot kassier van het algemene ontvangstkantoor, hetzij tot tweede in de grote winkel, dan wel tot tweede in de geldkassa. In het vervolg zullen de textielsorteerders tevens in één van deze ambten benoemd worden. Men dringt aan op een gunstige beslissing over de verzoeken tot 
bevordering in de generale missive van 20 oktober 1765, over verlening van de rang horende bij het ambt en over de voorlopige benoemingen door het bestuur op Ambon. fol. 1808 
Personalia. fol. 1809 In de generale missive van 20 oktober 1765 zijn al enige besluiten genoemd die in de vergadering van 17 oktober op de brief van Heren XVII van 5 april 1765 zijn genomen. Deze brief is op 25 november 1765 behandeld, waarbij is besloten de onderkoopman, essayeur en raffineur Leendert Jan Elliot, die overigens nog niet is aangekomen, in Batavia te laten blijven, hoewel de daar nu fungerende essayeur Sebastiaan van Namen zeer goed werk levert. Mocht men Elliot toch naar elders moeten zenden, dan zal men de redenen daarvoor vermelden. Er is van Van Namen al een rapport over de kwaliteit van het essaaiwater gevraagd. fol. 1810 Conform artikel acht van zijn instructie zal, als hij is aangekomen, ook aan Elliot worden gevraagd of het aqua forte dat te Batavia wordt gestookt, sterk genoeg is voor het essayeren. Het rapport van Van Namen is al bijgesloten en dat van Elliot zal volgen. Overigens was het essaaiwater steeds van goede kwaliteit. Men is het met Heren XVII eens dat Elliot slechts in uiterste noodzaak naar elders gezonden moet worden, daar daaraan vele bezwaren kleven. De opperkooplieden van het kasteel verzorgen de ontvangst en naweging van het baargoud en zilver. Ze moeten de artikel 18, 21 en 22 van de instructie voor Elliot goed naleven. fol. 1811 Dat betreft ook de andere bevelen en het gebruik van de gewichten die Elliot zal meebrengen. Baargoud en zilver dat uit Nederland aankomt, zal steeds in zijn aanwezigheid met de ene balans, schalen en gewichten die hij meebrengt, gecontroleerd worden. Het tweede stel blijft als een controlemiddel onder Schepenen. Daarmee kunnen de weegschalen van de Compagnie en ook van particulieren nagemeten worden. Overeenkomstig artikel 18 van Elliots instructie zullen zijn rapporten steeds in de resoluties worden opgenomen en hij zal eveneens worden aangespoord essayeurs op te leiden. fol. 1812 Daar een essayeur naast gagie en kostgeld weinig voordelen geniet, die bovendien met twee nog zullen verminderen, zal bij gebleken geschiktheid Elliots gagie tot ƒ 60,- per maand verhoogd worden. Heren XVII schreven dat ze er vanuit gingen, dat er met de uitbreiding van het aantal gestuurde scheepstimmerlieden aan hen geen gebrek meer zou zijn. Uit de meegezonden opgave van het opperhoofd van het soldijkantoor blijkt dat er in 1765 met de 25 aangekomen schepen 123 scheepstimmerlieden arriveerden. Op reis waren er 47 overleden of aan de Kaap de Goede Hoop gebleven. De twee bijgesloten berichten van de baas op Onrust geven aan dat er onder de 44 nieuwe scheepstimmerlieden fol. 1813 18 onbekwaam waren, waarmee de vrees van Heren XVII dat de kamers bij de recrutering misleid kunnen worden, is uitgekomen. Daar ze echter op te leiden waren, is er geen gebruik gemaakt van de toestemming hen met vermindering van gagie voor andere diensten te gebruiken. Uit de resoluties van 2 november en 24 december 1762, 12 mei en 5 juni 1765 blijkt dat alle voorschriften zijn nagekomen. Aan kapitein-militair Philip Pieter Wijtman, die weer als zodanig door Heren XVII in dienst was genomen en reeds te Batavia aankwam, is weer zijn rang bij vertrek in 1751 gegeven. fol. 1814 Hij zal zo dienen, daar hij dat wegens betoonde dapperheid zeker verdient. Opperchirurgijn Ludewich Pohlman, die in 1763 op de Oranjezaal uit Europa vertrokken is, repatriëerde onlangs als passagier op de Baarzande voor de kamer Enkhuizen. Het bestuur op Ceylon werd bericht dat het conform de brief van Heren XVII Pieter Arnoldus de Rochefort desgewenst als soldaat moet laten vertrekken. Bij resolutie van 3 september 1765 bleek uit de Bataviase negotieboeken dat bij de sluiting per eind augustus de deposito's ƒ 4. 171. 794 hebben bedragen, waarvan ƒ 3. 722. 590,- op rente. De onbetaalde interest bedroeg ƒ 161. 792, waarvoor toestemming tot betaling werd verleend, evenals voor ƒ 5724,- aan interest aan de diaconie per eind februari. Uit de resolutie van 13 december 1765 blijkt fol. 1815 dat per eind augustus de Bataviase boeken met een nadelig saldo van ƒ 256. 394 zijn gesloten.) 
Hebbende de lasten en ongelden in 176 4/5 bedragen ƒ 2. 954. 138, 01, 02 en de inkomsten voordeelen maar " 269. 774, 07, 02 waaruyt blijkt de voormelde veragtering van ƒ 256. 394, 14,-Makende in vergelijking van 176 3/4 wanneer de voordeelen behaalden ƒ 2. 950. 725, 19, 13 en de lasten bedragen 2. 869. 746, 15, 02 een vertooning ten kwade aan meerdere lasten van ƒ 84. 391, 06,-en aan mindere inkomsten 252. 982, 12, 11 of in het geheel van ƒ 337. 373, 18, 11 Hetwelke voor een groot gedeelte bijgekomen is door de mindere winsten op den handel behaald, als hebbende in 176 3/4 bedraagende ƒ 1. 899. 031, 02, 13 en in het jongstgepasseerde boekjaar maar 1. 635. 460, 05, 10 en alzo in 176 4/5 minder ƒ 263. 570, 17, 03 De generaale restanten sommeerden 11. 596. 158, 12, 03 en de crediteuren 4. 323. 665, 06, 12 Dus de eerste de laatste hebben gesurmonteerd ƒ 7. 272. 493, 05, 07 Fol. 1815r-v. Daar de visitateur-generaal van de Indische negotieboeken teveel achterstallig werk in zijn eigen kantoor had, is de vergelijking van de negotieboeken met de administraties fol. 1816 op 29 april 1755 aan de confrontisten van de Bataviase administraties opgedragen. Daar dit nog niet is uitgevoerd, is op 23 april 1765 besloten dit weer aan de visitateur- generaal op te dragen op de manier zoals hij dat met de negotieboeken van de buitenkantoren doet. In de generale missive van 31 december 1764 werd bericht dat de opperkooplieden van het kasteel was opgedragen in de marge op een memorie van de negotieboekhouder van per eind augustus 1764 onvereffende rekeningen aan te geven hoe men daarmee om moest gaan. Op grond van die opgave besloot men op 5 november 1765 diverse posten af te schrijven, fol. 1817 enige weer aan het desbetreffende kantoor in rekening te brengen en andere te laten vergoeden. Men verwijst naar dit besluit. In de Indische negotie of generale boeken is aan generale verliezen voor de lading van de Amstelveen, die in 1763 op weg naar Kharg op de kust van Arabië is gestrand, ƒ 110. 862 afgeschreven, voor wat in 1763 bij het vergaan van de Hercules op weg naar Timor verloren ging ƒ 53. 132, voor het verlies bij het ontploffen van de bark Afrikaan in februari 1764 eveneens op weg naar Timor ƒ 4310, voor de lading van de vermiste Amelisweert, die in augustus 1763 naar Surat is vertrokken, ƒ127. 728, voor het verlies op de lading van de Zeelelie, die in 1763 is vergaan bij de Tukangbesi eilanden ƒ 53. 581,-, voor het verlies op de lading van de Batavier, die in 1763 bij het eiland de Hen met Kuikens is vergaan, ƒ 26. 251, voor het verzondene in 1763 van Bengalen naar Kaap de Goede Hoop fol. 1818 op de vermiste Visvliet ƒ 2426 en tenslotte voor een nieuwe pantjalang, die in 1762 op weg van Rembang en Surabaja met 22 last zout etc. bij Makassar is verongelukt, ƒ 9525. Verwezen wordt naar de resoluties van 21 mei, 17 en 20 september, 5 november en 13 december 1765. De totale afschrijving van verliezen ter zee komt uit op ƒ 387. 818. De hoofdboeken van Coromandel en de negotieboeken van Surat en Djambi over 1763/64 zijn nog niet ontvangen. Zonder deze zijn de generale boeken over 1763/64 gesloten met aan uitgaven ƒ 8. 836. 154 en aan inkomsten ƒ 5. 624. 11, zodat het nadelig saldo ƒ 3. 212. 043 bedraagt. Het nadelig saldo in 1762/63 was ƒ 2. 504. 196, zodat het totaal, exclusief de genoemde kantoren, uitkomt op ƒ 5. 716. 239. Daarvan kan worden afgetrokken wat het ontvangene uit Nederland plus de ontvangsten op getrokken assignaties meer was dan de verzonden retouren ten bedrage van ƒ 2. 471. 571, zodat het nadelig saldo op het Indisch kapitaal is vermindert met ƒ 3. 244. 668. Dit kapitaal was per eind augustus 1763 ƒ 46. 925. 775, fol. 1819 zodat het per eind augustus 1764 is uitgekomen op ƒ 43. 681. 107. Op 29 februari 1752 was besloten de afschrijvingen op de soldijen in de negotieboeken te vergelijken met de soldijboeken. Dit is niet geschied. Op 23 april 1765 werd de eerste visitateur van de soldijen met drie à vier te benoemen gecommitteerden opgedragen om dit vanaf 1763/64 wel te doen. Ze moeten ook alle soldijboeken in het generale soldijkantoor controleren, nagaan of de inventarissen geadministreerd door de curator ad lites behoorlijk zijn afgesloten en getekend door gecommitteerden en of de inventarissen en de vendurollen kloppen met de boeken en met de opdrachten tot storten van de opbrengsten in Compagnies kas ter overmaking naar Nederland. Dit moet vergeleken worden fol. 1820 met de soldijrekening van de overledenen. De eerste visitateur van de soldijen moet eveneens nagaan welke boedels onder de curator ad lites te gelde zijn gemaakt, maar waarvan de opbrengsten nog niet zijn overgemaakt. De gecommitteerden hebben een rapport ingediend van de visitatie en vergelijking van de boeken over 1763/64. Kortheidshalve wordt voor de besluiten daarover en de toelichting door het opperhoofd van het generale soldijkantoor Thomas Fredrik Wannemaker op enige punten verwezen naar de resoluties van 20 september en 13 december 1765. Met een verandering op de resolutie van 16 augustus 1757 betreffende de punten van bezuiniging opgesteld door de gouverneur-generaal is op voorstel van opperkoopman Wannemaker, wegens de aanzienlijke toename van het schrijfwerk, het aantal schrijvers op het kantoor van het hospitaal fol. 1821 van 12 op 18 gebracht. Aan het opperhoofd van het generale soldijkantoor is uitleg gevraagd waarom, zoals reeds bij de beschrijving van Ceylon werd aangegeven, verscheidene formele soldijrekeningen die met de Schagen en GouverneurGeneraal waren verzonden, met twee kruisjes getekend, of slechts onderstreepd waren. Dit was te Tuticorin gebleken. In de vergadering van 3 september 1765 heeft hij daar tot tevredenheid aan voldaan. Om iedere twijfel uit te sluiten is de dienaren bij het soldijkantoor toegestaan om alle rekeningen, geen uitgezonderd, te tekenen. Het daarbij gebruikte zegel komt ten laste van de degenen die de rekening zullen intrekken. De predikant te Makassar Henricus de Graaff vroeg vernietiging van de maandbrief die hij in 1753 indiende voor zijn nu al acht jaar geleden overleden vader. Bij gebrek aan een attestatie de vita was het zeker dat er niets was uitbetaald fol. 1822 en daarom vroeg hij om vergoeding. Op 5 december 1765 is besloten dit op de rol van autorisatie en revocatie te laten aantekenen. Sindsdien berichtte het opperhoofd van het generale soldijkantoor dat dit al op 31 december 1761 was geschied, maar dat de kamer Amsterdam daarop, naast verscheidene van zulke gevallen, niet had gereageerd. Men verzoekt Heren XVII het verzoek van De Graaff in te willigen en er voor te zorgen dat de memories van autorisatie en revocatie beantwoord worden teruggezonden. Met de eerste retourvloot is toegestaan om op soldijrekeningen ƒ 496. 485 over te maken, daarbij komt nu ƒ 80. 153, zodat de kamers nu in totaal ƒ 576. 638 zullen overmaken. Zoals in de generale missiven van 20 oktober 1765 reeds werd gemeld, ging er met de eerste schepen ƒ 1. 333. 420 aan assignaties mee. Nu wordt er, in plaats van het toen begrote bedrag van ƒ 659. 945, ƒ 929. 519 overgemaakt fol. 1823 dus in totaal met de eerste en tweede retourvloot ƒ 2. 262. 939. Dit is ƒ 263. 039 (sic) boven het vastgestelde bedrag van 20 ton, of ƒ 269. 573 meer dan oorspronkelijk was aangenomen. Hoewel er sindsdien nog 3 ton is geaccepteerd, blijft er gebrek aan geld in Indië, doordat er, na aftrek van 7 9/13 aan rabat, niet nog meer in de kas van de Compagnie is geaccepteerd. Er is meer geaccepteerd op grond van de toestemming in de brief van Heren XVII van 13 oktober 1763. De redenen zijn te vinden in de resoluties van 3 en 13 december 1765. Uit de eerste blijkt dat er per eind november 1765 maar ƒ 444. 941 Indische valuta in kas was, waarvan maar ƒ 93. 420,- voor Batavia beschikbaar is geweest, daar de overige munten beter elders gebruikt konden worden. De dagelijkse kas bevatte slechts ƒ 16. 251. fol. 1824 In het begin van de maand is er ƒ 144. 000,- nodig, buiten wat er op 19 november 1765 was besloten op de bestellingen naar de oosterse kantoren te zenden. Als dat wordt meegerekend is er een ton tekort, waar nog één à twee ton bijkomt voor de gehele maand. Daarom is er ƒ 269. 573 op assignatie geaccepteerd, dat na de verkoping in het voorjaar van 1767 in Nederland moet worden uitbetaald en in mindering van de bestelling voor dat jaar van 70 ton gebracht kan worden. Daar er voor Ceylon al geld was geleend, dat ook weer in het komende voorjaar nodig is, als er geen zending uit Nederland komt, heeft men de voorkeur aan het aannemen van geld op assignatie gegeven. Deze brief gaat met de Schoonzicht voor de kamer Amsterdam en de Blijdorp fol. 1825 voor die te Middelburg. In april of mei 1766 zal de Vrouwe Elisabeth Dorothea nog vertrekken, die elke dag uit Nederland wordt verwacht. Naast de onderlaag zal die peper en suiker vervoeren. Om te voorkomen dat de Schoonzicht en Blijdorp op de kust van Afrika in zwaar weer raken, zullen ze vandaag vertrekken. Wanneer ze Straat Sunda zijn gepasseerd, moeten ze naar het Noord-Eiland gaan en daar op de papieren wachten. Die zullen op 10 januari 1766 met twee barken daarheen gezonden worden. Met de nu vertrekkende schepen repatriëren kapitein-ingenieur François Jacob Berg, van wie de gagie bij vertrek weer zal lopen, met twee kinderen en Maria Johanna Van Tets, gescheiden huisvrouw van de commandeur van Bantam Johannes Reijnouts, met twee lijfeigenen. Voor de drie laatsten zijn het vervoer en de kost betaald. Tevens gaat de gewezen provisioneel kapitein-militair Jurgen Philip Erlebag mee, die uit Coromandel naar Batavia was gestuurd. fol. 1826 Bij resolutie van 13 juni 1765 was zijn gagie afgeschreven daar hij van geen enkel nut voor de Compagnie meer was. Ook gaan mee de conform de resoluties van 19 en 26 november 1765 wegens slecht gedrag gedeporteerde gewezen onderstuurman Hendrik Rodenburg als matroos met ƒ 9,- per maand, en de vaandrig-militair Johan Godlieb Seijler. Daarbij komt nog de gewezen baas van de wapenkamer te Ternate Cornelis Meijer, die vandaar was weggestuurd naar Batavia. Men verzoekt Heren XVII erop toe te zien dat zij, evenmin als de door de Raad van Justitie veroordeelde kwartiermeester Lambertus Robberts en soldaat Claudius Renhard, die ook worden meegezonden, weer naar Azië terugkomen. Op deze schepen gaan ook 462 pakken Coromandelse textiel, die onlangs met de Vrouwe Petronella Maria zijn aangevoerd, kostende ƒ 290. 112. De lading van de negen schepen van de eerste vloot fol. 1827 en de nu vertrekkende schepen heeft een waarde van ƒ 2. 726. 156. De Schoonzicht vervoert daarvan voor de presidiale kamer Amsterdam ƒ 251. 747 en de Blijdorp voor de kamer Zeeland ƒ 242. 491. Volgens een ruwe berekening zullen de retouren in 1765/66 een waarde hebben van 100 ton, wat maar 9 ton minder is dan in 1764/65. Waarschijnlijk zal het dat wel evenaren, omdat het Bengaalse retour op 25 ton is berekend, terwijl het in 1764/65 al 32 ton is geweest. Bovendien wordt gehoopt dat er vanuit Ceylon één schip meer dan in het najaar van 1764 en het voorjaar van 1765 gestuurd kan worden. fol. 1828 Ondertekening.) 
