PETRUS ALBERTUS VAN DER PARRA, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, NICOLAAS HARTING, LOUIS TAILLEFERT, MICHIEL ROMP, WILLEM HENDRIK VAN OSSENBERG, MAURITS THEODORUS HILGERS, WILLEM ARNOLD ALTING EN PIETER CORNELIS HASSELAAR, BATAVIA 21 OKTOBER 1766. VOC 3158 (Kol. Arch. 3050), fol. 9-280. (fol. 9 De Nijenborg vertrok met de generale missive van 8 april 1766 vroeger dan gewoonlijk en raakte zeven dagen later buiten Straat Sunda in volle zee. Hopelijk is ze al in Nederland aangekomen. In vervolg op de eervolle vrede met Kandy is ook spoedig daarna de ratificatie ontvangen. Ontvangen zijn de brieven van Heren XVII van 4 en 21 oktober 1765 met de bestellingen uit Azië voor 1767. fol. 10 Bovendien arriveerde een brief van de heren bewindhebbers voor de geheime zaken van 28 oktober 1765. Na de lezing op 24 juni 1766, toen enige zaken direct afgewikkeld zijn, is er over al deze brieven op 15, 17, 18 en 21 juli vergaderd en zijn de nodige besluiten genomen. Ambon Heren XVII vonden het slecht beleid dat er op Ambon in september 1763 ƒ 533. 600 in kas was, terwijl het maximum bedrag niet meer dan twee ton mag zijn. Deze overschrijding was aan toevallige omstandigheden te wijten. fol. 11 In mei 1763 waren er, na de betaling van de inkopen, gelden uit de nalatenschappen van gouverneur Meijert Joan van Idsinga en de hoofdadministrateur Govert Ludolph van Beusechem in kas met nog enige andere posten. Het totaal was ƒ 313. 519, aangenomen tegen een agio van 4 %. Daarom zijn er aan het eind van 1763 geen contanten voor 1764 naar Ambon gezonden en zo was het restant per eind augustus 1764 reeds verminderd tot ƒ 118. 314. Dat de kruidnageloogst in 1763 van 983. 660 pond, in tegenstelling tot het voorafgaande jaar, veel groter was dan de verwachte 597. 712 pond zal Heren XVII reeds duidelijk zijn. Onlangs is de opbrengst tot 511. 185 pond gestegen in plaats van de begrote 4992 pond. Hoewel hieruit blijkt hoe weinig betrouwbaar de opgaven van de regenten zijn, prijst men zich gelukkig dat het bestuur dit jaar een vroege en zeer rijke oogst fol. 12 van ongeveer 1. 400. 000 pond verwacht. Men is tevreden dat de bevelen voor de patrouillering tegen smokkel langs de kust van Ceram zijn goedgekeurd en dat dat wat de schepen zullen confisqueren, voorwaardelijk aan de opvarenden mag worden afgestaan. Men verwacht dat dit ook zo zal zijn met de maatregelen die sindsdien zijn genomen. Immers, volgens de geheime brief van 25 mei 1766 hebben de smokkelaars en rovers in het voorafgaande najaar en voorjaar daaronder zeer geleden. Voor wat Heren XVII hebben opgemerkt over de burgervaart uit Ambon via Banda en Makassar en direct uit Banda via Makassar naar Batavia fol. 13 wordt verwezen naar wat daarover reeds is geschreven. In het antwoord van het bestuur op de brief van Heren XVII van 10 oktober 1764 wordt daarover ook in het gedeelte over Banda gesproken. Alles wat er over te zeggen valt, staat daar en toont duidelijk aan dat er van smokkel in specerijen of van nadeel voor de Compagnie geen sprake is. Maar in de eerste te verzenden brieven zal het bestuur op Ambon en Banda er nog eens aan herinnerd worden om de bevelen in die brief stipt na te komen. Verleden jaar is bevolen om jaarlijks onder de papieren voor Nederland een lijst van aangekomen particuliere schepen met hun lading te voegen. De besturen beloofden dit te zullen doen. fol. 14 De eerder opgevraagde stukken die ze naar Batavia zonden, zijn nu bijgesloten. Het is moeilijk na te gaan of die reeds in kopie naar Nederland zijn doorgestuurd, als ze niet op een goede manier in een bundel te Batavia werden ontvangen. Verleden jaar is dit nog eens in een rondschrijven bevolen. Men hoopt dat Heren XVII hierover geen klachten meer zullen hebben. Banda Voor een uitleg waarom het bestuur op Banda de verkoop van rijst enige tijd heeft stil gelegd wordt verwezen naar het antwoord in de marge van het extract uit de generale missive uit Nederland van 24 september 1761, dat bij de brief uit Banda van 30 mei 1764 was gevoegd. Ook wordt naar de generale missive van eind december 1764 verwezen fol. 15 voor de uitslag van het onderzoek naar het gedrag van de tweede gecommitteerde De Leeuw op zijn tocht naar de Zuidwestereilanden. Daarbij is ook bericht dat hij intussen is overleden. In de generale missive van 20 oktober 1765 is uitgelegd waarom de in- enuitgaande rechten op Banda niet verpacht werden. Omdat Heren XVII zeiden geen genoegen te kunnen nemen met de uitleg van de scheepsleiding van de Leiden waarom er in 1763 in plaats van 300 maar 250 last rijst naar Banda was vervoerd, rapporteert men dat er met het toegestane verlies voor de scheepsleiding volgens de factuur 72. 418 pond wordt verantwoord. De afschrijving op 250 last bedraagt lb 25. 500, want de lasten voor de schipper, opperstuurman, onderstuurman, twee derdewaaks fol. 16 en de oppermeester bedragen 27 last, of lb 81. 000, of lb 3000 ieder, wat met het percentage aan afschrijving op lb 106. 500 uitkomt. Dit betekent dat er voor particulieren 106. 500 lb minus de 72. 418 lb die in de factuur is genoemd, dus 34. 082 lb minder beschikbaar is geweest. Dit is exclusief de lasten voor de schout-bij-nacht, de commandeur en vice-commandeur. Daarom concludeert men dat er niets onredelijks is geschied. Hoewel de Leiden 50 last minder rijst dan was bepaald heeft vervoerd, nam ze 7 last tarwe en katjang, 32 pakken textiel, 6 vaten spijkers, 9 kastjes met wapenkamergoederen, 11 vaten vlees, spek en boter, 2 kistjes met wijn, 30 vaten bier, 10. 000 pond zout mee en diverse uitrustingsstukken, bouwmaterialen en kleinigheden. Dit blijkt uit de bijgevoegde korte factuur. Bij de planning van de belading van schepen wordt uitgegaan van het maximum. fol. 17 Daarbij wordt meer op de zwaarte dan op de omvang gelet, zodat deze niet precies kan worden vastgesteld maar makkelijk te hoog kan uitvallen. Dit is volgens de brief uit Semarang van 20 februari 1766 nog eens gebleken toen met de Giessenburg en Standvastigheid 134 kojang rijst minder dan vastgesteld naar Banda kon worden meegenomen. De scheepsleiding schreef dit in een beëdigde verklaring toe aan het volume van het meegegeven houtwerk. Daar te Batavia niet is na te gaan hoe gedurende vijf tot acht jaar het textiel in de pakhuizen met een winst van 50 % is afgezet, zal er conform de wens van Heren XVII zo snel mogelijk uitleg gevraagd worden. Er waren daarmee geen bijzondere dingen gebeurd fol. 18 en de belangen van de Compagnie werden goed behartigd. Onder het vorige bestuur was dat wel anders. Ternate Met de opdracht aan de resident te Gorontalo om de Boulontiose goudmijnen te onderzoeken is niet meer bedoeld dan vast te stellen wat er voor een constante productie nodig is en niet om daarnaar voor rekening van de Compagnie te gaan graven. Hoe gunstig het rapport ook mag uitvallen, er zal niet tot delving overgegaan worden.) 
Den ongeluckigen uitslag der in 1762 ondernomene expeditie naar de Papousche eylanden ons niet minder dan U Wel Edele Hoogachtbare leed gedaan hebbende, is het met temeer genoegen dat wij tot wegneming der bedugting dat de Engelschen om dien ooirt iets zouden ondernomen hebben, thans hoogstdezelven kunnen melden dat men niet verneemd, dat die natie zich elders in de nabuurschap van de Groote Oost zoekt te etablisseeren, maar wel dat ze zelfs Sullok verlaten hebben. Dat echter de waakzaamheid het groote object onzer betragtinge blijft en de zorg voor 's Compagnies belangen in dit voorname poinct. 
Men vertrouwt erop dat Heren XVII hiervan verzekerd zullen zijn door de geheime resolutie van 20 juni 1766. Uit de geheime brieven uit Makassar van 1 mei 1765 en 28 mei 
1766, zowel als uit het rapport van de onderkoopman en sabandhar aldaar Jan Hendrik Voll, blijkt waarvandaan de kruidnagels kwamen die de Engelsen en andere handelaars te Kanton hebben aangevoerd. Voll ging naar Sumbawa om daar vrede te sluiten. De herkomst van de kruidnagels wordt vooral duidelijk uit een verslag dat onlangs uit Ambon werd ontvangen, van een Javaan die door Buginezen gevangen genomen was en op Ceram naar de patrouilleschepen overliep. Het is in het binnenkomende geheime briefboek, dat als bijlage wordt meegezonden, opgenomen. Daaruit blijkt hoe de verdachte Cerammers die kostbare vrucht uit de kruidnagel producerende gewesten weten te bemachtigen. fol. 20 
Dit verslag laat ook zien hoe de kruidnagels aan de Makassaren, Mandarezen en Buginezen worden verkocht en naar Benkulen vervoerd voor verkoop. Ze worden ook naar Manilla verscheept, zoals volgens gouverneur Cornelis Sinkelaar bleek toen de Engelsen bij de verovering van die plaats kruidnagels in beslag namen. Men hoopt dat door de expeditie langs de kust van Ceram, en door de wraak op de bevolking van Bwool en andere slechtgezinden op de noordkust van Celebes, het ontzag voor de Compagnie op de Molukken is versterkt. De brief van 19 mei 1766 uit Ternate refereert daaraan. Uit de resolutie en de brief naar Semarang, beide van 27 juni 1766, blijkt hoe verdachte zwervers die op Java aankomen, behandeld moeten worden. fol. 21 Als de vaart naar de Oost weer begint, zal de handhaving van het monopolie van de specerijhandel het belangrijkste punt zijn. De mestieze Bandase burger over wie in het bovengenoemde verslag wordt gesproken, is ongetwijfeld de zwerver genoemd in de Bandase papieren van vorig jaar en in de brief uit Timor van 1 oktober 1765. Men verzekert Heren XVII dat de uitroeiing van specerijen, zodat ze uit handen van concurrenten blijven, een voornaam punt is dat krachtig wordt bevorderd. Uit de geheime resolutie van 3 juli 1764 te Ternate blijkt dat Gilalang van specerijen is gezuiverd en uit de generale missive van eind december 1765 dat alle bedenkingen tegen het gedrag van Mono Arfa zijn weggenomen. De resident te Gorontalo had het verdacht gevonden. Mono Arfa gedroeg zich tijdens de rooftochten van de Mandarezen goed en gaf raad en hulp. fol. 22 
Makassar In de decemberbrief zal men antwoord geven op de mening van Heren XVII dat de Batavier door plichtsverzuim van de schipper zou zijn verongelukt. De Raad van Justitie heeft hem vrij gesproken van de eis door de advocaat-fiscaal en hij kan weer dienst doen. Voor de besluiten op het rapport van gouverneur Cornelis Sinkelaar over het verval van de handel op Celebes en de remedie daartegen wordt verwezen naar de kopie van de brief naar Makassar van 13 december 1763, die in oktober 1764 werd verzonden, omdat het eerste afschrift met het vergaan van de Sloterdijk en Radermacher werd verloren. fol. 23 Wat hierover verder is besproken en besloten is te vinden in het geheime besluit van 15 april 1765 op de schriftelijke bedenkingen van de raad ordinaris Jan Schreuder. Hiervan werd reeds in de generale missive van 8 mei 1765 melding gemaakt. De mening van de Hoge Regering over dit rapport van Sinkelaar is reeds in 1765 naar Makassar doorgegeven. Volgens zijn aparte brief van 28 mei 1766 zal Sinkelaar daarop antwoorden, wanneer de benoemde secunde Johan Emans uit Ambon is aangekomen. Daar deze inmiddels is overleden, zal het daar dit jaar wel niet van komen. Bandjarmasin Heren XVII klagen terecht over de van jaar tot jaar verminderende leverantie van peper uit Bandjarmasin en de slechte vooruitzichten, als daartegen niets is te doen. Dit gaat temeer op daar de laatste opbrengst slechts 186. 463 3/4 lb was. fol. 24 Hoewel maar 54. 816 1/4 lb, of minder dan een derde, naar de jonk is gegaan, is dit een slecht teken en toont aan dat de sultan weinig zin heeft de contracten na te komen.) 
Gemerkt hij bij een brief aan ons, die U Wel Edele Hoogachtbare onder de gewone bijlagen aangeboden word, sinisterlijk zegt dat hij onse begeerte om 2/3 van de peper maar zoude inwilligen en daarbij teffens redenen bijbrengd, waarom hij protesteerd tegens de visitatie der vaartuigen, dat echter van tijd tot tijd te noodzakelijker geworden is. En daarom hebben wij, om die 't zij met, 't zij tegens sultans wil te doen geschieden, ter beteugeling van het schadelijk specerij en thin morsschen, en tot een preuve of den peperinzaam daardoor zal verbeteren, ingevolge onze secreete resolutie van den 15 e juli, sedert derwaarts gedepecheert de bark den Arend. 
De Arend is naar Bandjarmasin gestuurd met een instructie voor de schipper hoe het geschetste doel te bereiken is. De afloop zal moeten blijken, maar het is duidelijk dat nakoming van de contracten door de sultan, hetzij geheel, hetzij gedeeltelijk, slechts met de wapenen te realiseren valt. fol. 25 Of het de weinige peper uit Bandjarmasin waard is, laat men aan Heren XVII over. De verbazing over de onzekerheid betreffende de diepte van de rivier van Bandjarmasin en met welke schepen die is te bevaren, is niet terecht, want uit de kaarten en de metingen van de diepte is het duidelijk dat dit met grote schepen niet mogelijk is. Door het getij, naar gelang de stroming van het bovenwater mee of tegen is en door de veranderlijkheid van de banken kan een schip waarvan wordt verwacht dat het kan doorvaren, toch tegengehouden worden. Omdat Heren XVII volkomen zekerheid verlangen, fol. 26 is de schipper van de Arend bevolen om de rivier in kaart te brengen, de verandering in de banken aan te geven en bij terugkeer een rapport in te leveren, dat naar Nederland gezonden zal worden. Nu al is een besluit van 10 augustus 1764 over een rapport van schipper Hendrik Stuurmansz betreffende het bevaren van de rivier bijgevoegd. Ter opheldering van het verschil dat Heren XVII opmerkten tussen de inkomsten te Bandjarmasin in de staatrekening over 1761/62 en die genoemd in de generale missive van eind december 1763, meldt men dat deze inderdaad ƒ 14. 341 zijn geweest. Daar moet ƒ 176,-, dat ervan werd afgetrokken fol. 27 als uitbetaald aan de wegers, bijgeteld worden. De inkomsten bedroegen dus ƒ 14. 517, maar daarvan moeten diverse oude oninbare schulden van ƒ 14. 293 afgetrokken worden, waardoor de inkomsten op het juiste bedrag van ƒ 224 uitkomen. 
Timor Uit de brieven naar Timor zal duidelijk zijn dat het bestuur met de schepen, of de kleinere vaartuigen tijdig van de nodige goederen wordt voorzien. Het zal moeten opgeven wat het met de voorlopers bedoelt en door welke particuliere handel de goederen van de Compagnie vaak onverkocht blijven. Men meent dat met de voorlopers de burgervaartuigen bedoeld worden, fol. 28 die meestal wat eerder dan de schepen van de Compagnie vertrekken. Als dat zo is, dan maakte het bestuur wel veel ophef over de aanvoer van wat textiel of iets anders, waarin de Compagnie ook handelt en die er op legale wijze is aangekomen. Dit is niet nadelig, want de textiel wordt te Batavia van de Compagnie gekocht. In de generale missive van eind december 1765 is bericht in hoeverre de vrede door de nu twee jaar durende opstandigheid van twee nederzettingen werd verstoord. Ook staat daar in hoe het bestuur daarmee diende om te gaan. In die van een jaar eerder stond dat er niet is gepatrouilleerd, daar er daartoe onder de voorgeschreven beperkingen geen aanbod werd gedaan. In de brief uit Timor van 1 oktober 1765 wordt de geringe verwerving van goud, maar 29 1/5 taël tegen 63 51/100 en 75 4/5 taël in de twee vorige jaren, fol. 29 toegeschreven aan de bezetting van de Tepasse goudmijnen. Daar het bestuur in zijn brief van 31 mei 1766 schreef dat het land weer rustig is en de voornaamste van de Mollonezen zich weer aan de Compagnie hebben onderworpen, hoopt men dat de verwerving spoedig zal verbeteren, als men weer het voordeel van de goudwinning heeft. De 400 pikol die voor 1764 waren besteld, zijn ruimschoots geleverd. Wegens de ruime voorraad is er dit jaar, noch in het verleden jaar, iets van besteld, en het is aan de verarmde burgerij van de kolonie toegestaan deze uit te voeren. In 1763/64 waren de inkomsten ƒ 1048,- meer dan de uitgaven en in 1764/65 zelfs ƒ 5564 meer, vooral door de bezuinigingen die in 1763 waren opgelegd. Daarmee is de wens van Heren XVII dat de uitgaven in Timor uit de inkomsten bekostigd zouden worden, vervuld. fol. 30 Palembang Om overeenkomstig de wens van Heren XVII zo min mogelijk gebonden te zijn aan de verplichting in het vernieuwde contract van 1763 om te Palembang 30. 000 pikol tin aan te nemen, is op 31 augustus 1763 reeds aan de resident en de sultan geschreven dat de Compagnie niet verplicht was een vaste hoeveelheid af te nemen, evenmin als dat de sultan die moest leveren. In een brief van 2 oktober 1764, toen de voorraad tin 2 miljoen pond was, is de resident bevolen de sultan te zeggen dat er voor 1765 maar 16. 000 pikol zou worden aangenomen. Deze hoeveelheid geldt ook voor 1766. De resident schreef op 19 januari 1765 dat de sultan dit stilzwijgend, en de kroonprins dit na enige opmerkingen, hebben aangehoord. fol. 31 In 1765 is meer dan de bestelling, namelijk 21. 464 89/125 pikol, en in 1766 22. 984 65/125 pikol ontvangen. In 1764 was dat 28. 298 1/8125 pikol, dus steeds minder dan 30. 000 pikol. Dat er meer dan was besteld werd ontvangen, kwam van pas wegens de buitengewone zendingen naar China en het verlies van de Lindenhof, die op weg daarheen drie dagen na vertrek door de bliksem werd getroffen en is ontploft. Of het, nu de sultan niet meer verplicht is een bepaalde hoeveelheid peper te leveren, beter zal gaan is onzeker, maar er is geen reden te veronderstellen dat de sultan de verbouw verwaarloost. fol. 32 Van 1761 tot en met 1763 is er 2. 841. 637 lb tin ontvangen en vanaf 1764 tot en met 1766 is dit gegroeid tot 3. 131. 661 lb. In de eerste periode is 9. 836. 567 lb tin aangevoerd, maar in de tweede maar 9. 093. 494 lb. Er wordt aangespoord om de peperverwerving nog meer te bevorderen en alles te ontvangen, hoewel er geen reden is de sultan of zijn onderdanen van smokkel te verdenken. Er is geen peper door vreemden aangeboden en daar ze dichtbij de residentie wordt verbouwd, kan dat voorkomen worden, terwijl de Hoge Regering ook nog laat patrouilleren. fol. 33 Bovendien wordt er ernstig op de plicht tot leverantie gewezen. Dat er 76. 600 dukatons, die volgens resolutie van 22 maart 1763 daarheen gingen, teruggestuurd moesten worden, is er niet aan toe te schrijven, zoals de residenten beweren, dat ze daar niet geaccepteerd worden. Ze zijn daar echter wel te gebruiken. De voorraad tot de volgende inkoop was voldoende geweest. Daarom zijn die dukatons met 3 1/4 ton aan Spaanse realen naar Batavia teruggezonden. Immers 2/3 van de peper en tin die te Batavia wordt aangevoerd, betaalt men met dukatons, de rest wordt daar en op Java's Oostkust aan textiel, rijst en andere benodigdheden besteed. Als die contanten in Palembang niet rouleren, dan is het aannemelijk dat ze in de schatkamer van de sultan worden opgeslagen. fol. 34 Als ze echt voor inkoop van peper en tin gebruikt hadden kunnen worden, dan hadden ze daar ook bewaard kunnen worden. Naar aanleiding van een opmerking van Heren XVII over terugzending naar Batavia van duiten, armozijnen en fluwelen wijst men er op dat de duiten al in 1749 daarheen gingen om na te gaan of ze daar gangbaar waren. De schade die men op de textiel leed is, zoals uit de resolutie van 23 november 1764 blijkt, reeds gedekt. De huidige residenten zijn belast met het bedrag, waarvan de vroegere eerste resident Huijbert Johan de Heere bij besluit van 1 juli 1766 was ontheven. Djambi Over Djambi valt niets op te merken. Een afschift van het onlangs met de koning gesloten contract wordt meegezonden. Siam fol. 35 Wat Heren XVII over het sapanhout schreven, behandelt men onder Japan. Japan Op verzoek van Heren XVII is er nauwkeurig onderzoek naar gedaan waarom in Japan aan het Siamse sapanhout de voorkeur wordt gegeven. Uit het rapport van het laatst naar Japan vertrokken opperhoofd Herman Christiaan Castens blijkt dat) 
dit begeert wordende hout, principaal tot verf gebruikt wordende, een beter zoort van couleur geeft en menagieuser uitkomt dan het Bimasche, 'twelke daarom moet agterstaan, temeer omdat het laatste doorgaans kort, knoestig en wortelagtig is, en deze zeer karige natie dermaten het lange hout verkiest, dat 'er exempelen g' exteerd hebben dat ze die boven de korte stukken accepteerden, schoon de couleur van de lange vrij wat naar het witte trekt. 
En alschoon wij van het door U Wel Edele Hoogachtbare voorgeschreevene om door een mindere bezending van Siamsche het Bimasch sappanhout voor den Japander smakelijk te doen worden, dit jaar geen gebruik hebben kunnen maken, niet zozeer omdat de scheepen op den ontvangst Uwer Wel Edele Hoogachtbare ordre daartoe reeds volladen waren en op hun vertrek lagen, als wel, omdat den vollen eisch van 600. 000 ponden, of 4800 picols, op welkers compleete voldoening de bediendens met allen nadruk insteerden, heeft moeten afgestoken worden tot fourneering van het benodigde fonds. 
Men hoopt dat Heren XVII er tevreden mee zullen zijn dat bij resolutie van 13 juni 1766 de opperhoofden is bevolen om de afzet van het Bimase sapanhout met passende woorden te bevorderen. fol. 37 Men zal de opperhoofden berichten dat het in de toekomst onmogelijk zal zijn om genoeg Siamse sapanhout te zenden, maar dat er met elk schip als monster 2 pikol Bima's en Manilla's sapanhout meegezonden zal worden. Men wacht het resultaat daarvan af. Tevens zal men de aanvoer te Batavia van Siams sapanhout door particulieren trachten te bevorderen door op aanplakbiljetten te vermelden dat de prijs voor een pikol van rsd 2 1/2 tot rsd 3 verhoogd zal worden. Het voorafgaande jaar was er voor de eerste prijs niets aangeboden. Men hoopt dat er zo jaarlijks zes à zeven duizend pikol, die vrij van tol en waaggeld zal zijn, kan worden ingekocht. Bij een inkoopsprijs van rsd 3 het pikol kan er bij de laatste verkoopsprijs nog 50 % winst worden gemaakt. Daar Bima gemiddeld per jaar maar 500. 000 lb oplevert en Japan meer nodig heeft, zal men, mocht Japan van het Siamse hout verstoken blijven, bij de Manillase kooplieden peilen fol. 38 of ze jaarlijks een matige hoeveelheid Manilla's sapanhout willen aanvoeren. Het is beter dan het Bimase en er werd rsd 2 het pikol voor betaald. De Manillase kooplieden wilden evenwel rsd 2 1/2 het pikol ontvangen en er is tot nu door particulieren te Batavia geen Siams sapanhout tegen de verhoogde prijs geleverd. Daarom is op 18 juli 1766 besloten om het bestuur te Malakka toe te staan 2 à 3 honderd duizend lb, of zelfs meer, tegen rsd 2 1/2 het pikol in te kopen, wat nog altijd 18 stuiver meer is dan de vroegere prijs. Men hoopt dat deze maatregelen succes hebben en dat, mocht het te Japan niet lukken andere soorten dan het Siamse sapanhout af te zetten, aan de vraag daarnaar kan worden voldaan. De voorraad van 1. 066. 723 lb Siams hout, die maar voor twee jaar voldoende is, zal geheel voor Japan bewaard worden. Daar het Heren XVII onverschillig laat welke soort naar Nederland wordt gestuurd, fol. 39 zal er met de retourschepen slechts Bima's sapanhout worden meegegeven. Het opperhoofd Herman Christiaan Castens berichtte dat de inkoop van staafkoper bij particulieren voortkwam uit de grote inhaligheid en onder de dwang van de gouverneur van Nagasaki, die eiste het van hem te kopen. De missiven uit Japan van de laatste jaren getuigden daar al van. Deze gouverneur eiste van het bestuur om het, naast wat in opdracht van de keizer werd aangevoerd, aan te nemen. Uit de resolutie van 6 december 1764 blijkt dat ter voorkoming van misbruik de inkoop bij particulieren is verboden en dat, mocht het bestuur er toe gedwongen worden, er niet meer voor betaald mag worden dan de gangbare prijs in Japan. fol. 40 Het is dan ook, gezien de vermindering van de inkoop door de Compagnie, niet verwonderlijk dat er niets bij particulieren is ingekocht. Men hoopt wel dat Compagnies inkoop verbeteren zal. Er zullen zo mogelijk geen goederen naar Japan worden gezonden die daar niet gewild zijn. Er zijn nooit goederen, zoals goudleer, waarop Heren XVII schijnen te doelen, teruggezonden, behalve wanneer het doel van de maker niet bereikt kon worden. Van de opperkooplieden van het kasteel te Batavia is een rapport gevraagd over welke soorten goudleer de laatste tien jaar uit Nederland voor Japan zijn ontvangen, welke verschillen er in bloemen en beschildering waren en waarom ze niet naar de Japanse smaak waren. Dit is in de vergadering van 29 augustus 1766 behandeld en wordt meegezonden. In dit rapport staat ook dat 
er nog 500 vel, die verleden jaar voor de Kamer Amsterdam waren aangevoerd, in voorraad waren. fol. 41 De redenen waarom het bestuur te Japan die afkeurden, worden genoemd. De directeur-generaal kreeg toestemming ze zo voordelig mogelijk te verkopen. 
Malakka In de generale missive van 20 oktober 1765 werd reeds bericht waarom in 1758 een partij textiel uit Malakka werd teruggestuurd en dat de daar aanwezige textiel, op een kleine voorraad na, met 21 1/8 winst was verkocht. Naar aanleiding van de opmerkingen van Heren XVII voert men aan dat de toestemming in de brief van 14 juli 1767 om slechts met een winst van 15 % te verkopen, slechts betrekking had op de voorraden aan textiel die nog te Malakka lagen. Die zijn nu duidelijk verkocht. Anders dan Heren XVII schijnen te menen, diende de textiel die in 1767 naar Malakka is gestuurd, niet voor verkoop fol. 42 maar was door het bestuur besteld voor huiselijk gebruik. Het bestuur legde niet uit waarom het wil dat het verbod op vervoer van textiel naar Batavia, Java's Oostkust en andere plaatsen wordt opgeheven. Daarom kan men er nu niets over zeggen, maar het bestuur wil de textiel die moslims uit Coromandel, Bengalen en Surat aanvoeren, kunnen verhandelen. In de generale missive van oktober 1765 is uitgelegd waarom er in Malakka geen goud werd gekocht en uit die van een jaar eerder is al gebleken dat de levering van tin op 500. 000 lb werd vastgesteld. De verdeling is in de geheime Malakse resolutie van 11 september 1764 te vinden, die inmiddels is goedgekeurd. fol. 43 In de brief van 14 juni 1766 naar Malakka is geschreven dat het niet zo slecht is dat de verwerving van 500. 000 lb tin moeizaam vordert, daar wegens de hoge inkoopsprijs de winst in China gering is. De inkoop mag wel geheel stoppen, of tot de helft verminderen. In dat geval mag er niet meer dan 30. 000 lb in inktkokers worden aangenomen. Overigens verwijst men naar de brieven naar Malakka, naar wat er naar Nederland over de Engelsen die daar waren, is geschreven en naar het rondgezonden bevel van 10 december 1765 over het stellen van borgtochten in de buitenkantoren. Het laatste is dus ook, naar aanleiding van wat Heren XVII erover schreven, naar Malakka gestuurd. Sumatra's Westkust Voor het aanhouden van goederen, vooral van goud en contanten, op de onderhorige vestigingen op Sumatra's Westkust fol. 44 verwijst men, naar aanleiding van de hoop van Heren XVII dat daarvoor maatregelen waren getroffen, naar de Padangse resolutie van 12 augustus 1763. Daarbij is een reglement gevoegd door de huidige commandeur Hendrik van Staveren en de administrateur Jan Anthonij Thierens. In de generale missiven van eind december 1764 en 1765 is te vinden in hoeverre men het daarmee eens is geweest en wat het bestuur hierover verder werd bevolen. In de generale missive van oktober 1765 is al bericht dat de kas op het hoofdkantoor en de onderhorige vestigingen van alle ongewilde muntsoorten is ontdaan zonder nadeel voor de Compagnie. Men is het met Heren XVII eens dat van de bestellingen door de buitenkantoren nauwkeurig nagegaan moet worden of alles wel noodzakelijk is. fol. 45 Hoewel de bevelen hierover duidelijk zijn en als er bij de controle en vaststelling van te bestellen goederen maar op gelet wordt, zal men de belangen van de Compagnie nauw in het oog houden. Het scherpste toezicht en het beste overleg over de te zenden goederen kan evenwel door de loop van de handel doorkruist worden. Onder vernieuwing van de resolutie van 12 juli 1763 om alle onverkoopbare goederen direct terug te sturen, zijn of zullen alle kantoren die textiel leveren, zoals naar Padang reeds in 1763 is geschied, worden aangeschreven om alle textiel bij aankomst te keuren en alle niet te verkopen, ondeugdelijke of niet bestelde soorten direct terug te zenden. Daarvan is wat op een eerdere bestelling is gestuurd, of waarvan expliciet wordt vermeld waarom het zonder bestelling gezonden wordt, uitgezonderd. fol. 46 Het bevel om het ijzer met 50 % winst in Indisch geld op het bedrag in de factuur te verkopen, had resultaat.) 
Schoon den vertier daarvan te dezer custe in 176 2/3 bedroeg 85. 365 lb. door den verminderden debit zo daar ( als in 176 3/4 maar bestaand hebbende in 19. 604 ponden), als elders, genootsaakt is geweest den 3 augustus 1764 te besluiten qualificatie te geven dat metaal met 40 percento zuivere winst boven de factuurprijsen (dat 75 percento uitmaakt op de Nederlandsche aanrekening) van de hand te zetten, gelijk wij in october daaraan de eer gehad hebben U Wel Edele Hoogachtbare te bedeelen, zijnde 'er tegens die prijs ter gemelde kuste in 176 4/5 verkogt 48. 394 lb., dat wel minder is als in 176 2/3 doch ook vrij meer als in 176 3/4 . 
Met het zout ging het in genoemde drie jaar beter. In 1762/63 is er 134 2/546 last met 432 1/2 winst verkocht, in 1763/64 188 1/546 last met 363 1/4 winst en in 1764/65 211 1/2 last met 359 3/4 % winst. In het laatste jaar is de prijs weliswaar wat gedaald, maar de afzet toegenomen.) 
Op het door U Wel Edele Hoogachtbare onder diverse remarques en consideratiën wegens de bereekening van 't goud dat daar word ingezameld, ter nedergestelde, dat 'er, indien het goud de Compagnie te staan komt op ƒ 401, 17, 3 1/532 geen reden schijnt om het herwaarts maar tot ƒ 331, 10,- 't marq fijn te doen aanrekenen, mitsgaders liefst te zullen zien dat de aanreekening geschiede overeenkomstig dies waare inkoopsprijs, moeten wij in eerbied rescribeeren dat ons tot heeden geene redenen zijn voorgekomen om daarin tans weder verandering te maken. En wij menen, hoe verschillende de sentimenten dezen aangaande, zelfs van de successive bediendens daar ter custe, geweest zijn, dat de aanrekening van 't goud tegens de laastgenoemde prijs de beste en zekerste weg is om over de avancen van de lijwaten die er tegen getrocqueert worden, te kunnen oordeelen. Want, schoon bij Padangsche resolutie van den 3 september 1762 gezegt word dat het goud sedert de opengestelde vrije vaart geresen was tot ƒ 401, 17, 3 1/532 zoo blijkt evenwel bij die van den 30 may 1760, die wel ruim twee jaaren vroeger, doch ook teffens in een tijdstip genomen is dat het meest in aanmerking komt, wijl toen de vrije vaart nog in zijn volle fleur was, dat het goud tegen ƒ 378 aangerekend wordende (zooals doen nog geschiede), zulks niet na de zuivere waarde, maar 'er boven was, ja bij de negotieboeken niet hoger wierd ingenomen, als tot rds. 20,- de thail ruim, 'twelk gesteld op 21 1/2 carraat, na aftrek van 3 percento smelt en circa 1/18 percento essay verlies, nog niet wel de waarde van het goud tot ƒ 331, 10,- 't marq fijn brengen kon. Invoegen dat hetgeene de goudreekening te voren bleef ten faveure der winstreekening wierd gebragt, buiten dat bij de Padangse brief van den 31 october 1763, toen 'er al bij de twee jaren instantiën gedaan waren om het goud tegens ƒ 378,- te mogen aanrekenen, blijkt dat deze hogere bereekening als ƒ 331, 10,- ten doele hadt om de winsten van het comptoir uiterlijk voordeliger te doen voorkomen. Zijnde het inmiddels niet alleen zeer apparent dat, zo het goud door de vrije vaart zo excessive in prijs gerezen is, dat mineraal, zedert dat dien handel ingetrokken is, weder merkelijk moet gedaald zijn, temeer nu den particulieren vervoer van hetzelve, zowel hier als op de westkust verboden, en het ook, zedert dat den aanbreng van lijwaten alleen voor de Compagnie gereserveert is, door andere niet zeer gezogt wordt. Maar wij mogen wel zeggen zeker dat dat mineraal, zo niet beneden, dan tenminsten voor de prijs waarvoor herwaarts aangerekend, ook ontvangen wordt. 
In de brief van 24 mei 1764 is het bestuur bericht dat de bezwaren geen reden tot verandering in de in rekening gebrachte prijs waren, tenzij onomstotelijk wordt aangetoond dat het goud op Sumatra's Westkust meer waard is. Dit liet het bestuur na en het bedankt in de brief van 15 september 1764 dat het de inkomsten op de oude manier mag berekenen, daar dit eigenlijk achter hun verzoeken verscholen lag. Daarom wordt het goud onveranderd tegen ƒ 331, 10,- in rekening gebracht. Om aan Heren XVII duidelijk te maken waarom het goud te Batavia niet tegen de zuivere inkoopsprijs in rekening wordt gebracht, zal alles wat hierover sinds 1752 vanuit Nederland en weer terug geschreven en besloten is, alsmede de beantwoording op de extracten uit de brieven uit Nederland, samengevat worden. fol. 50 
Daaraan wordt toegevoegd wat er sinds 1761 in de correspondentie met Sumatra's Westkust over geschreven is. Deze stukken worden in een aparte bundel met deze brief meegezonden. 
Daar de bestelling van 30. 000 lb buskruit overdreven groot is en tegen de regels, werd op 10 april 1762 besloten maar 10. 000 lb te sturen. Deze bestelling was zeer slordig, omdat er in december 1761, toen zij geschiedde, een voorraad van 7030 lb was, wat met de zending van 10. 000 lb op 17. 030 lb uitkwam. In 1755 was vastgesteld dat de voorraad 15. 000 lb mocht zijn en het verbruik is in 1759 op 2000 lb gesteld, wat samen 17. 000 lb is. De voorraad en het verzondene bedroeg dus slechts 30 lb meer. fol. 51 Bovendien is er tussen december 1761 en juni 1762, toen de bestelling was uitgevoerd, niets gebruikt. Daarom is de Hoge Regering bedroefd dat Heren XVII haar van onoplettendheid beticht. Bovendien hadden zij in de generale missive van december 1763 kunnen lezen dat het bestuur ten onrechte 8000 lb had teruggestuurd, waardoor de voorraad 6678 lb bleef, met het argument dat er zo'n hoeveelheid zonder bestelling was toegestuurd. Het bestuur is aangetoond dat dit onjuist was en het is een ernstig verwijt gemaakt over zo'n irrelevante en aanstotelijke aantijging. 
Bengalen Het is veel plezieriger dat de bevelen betreffende de handel van de Compagnie die de directeuren van de Engelse compagnie aan hun bestuur te Calcutta gaven, meer succes hebben gehad dan de vorige keer. fol. 52 Uit de brief uit Bengalen van 7 november 1765 zal het Heren XVII duidelijk zijn geworden dat de Engelsen precies een derde van de totale hoeveelheid verworven salpeter aan de Compagnie hebben geleverd. In de brief van het bestuur naar Batavia van 11 januari 1766 staat dat er genoeg is om boven de Indische bestelling elk retourschip 2000 zakken salpeter mee te geven. In de marginale beantwoording van het extract uit de brief uit Nederland van 10 oktober 1764 wordt bericht dat er geen klachten zijn over geweld door de Engelsen in de opiumhandel. Men wacht de verdere goede gevolgen van de bevelen af. Men is tevreden dat Heren XVII de verhoging van de verkoopsprijs aan de Opium Sociëteit evenredig aan de verhoogde en later weer verlaagde inkoopswaarde heeft goedgekeurd. Daarom zijn de dit jaar ontvangen 1000 kisten, die gemiddeld rsd 319, 4,- de kist hebben gekost, of rsd 50 5/8 minder dan in 1765, volgens de resoluties van 13 mei en 17 juni 1766 voor rsd 500,- de kist aan de Opium Sociëteit verkocht. fol. 53 Dat is rsd 50 minder dan in het voorafgaande jaar. In de geheime resolutie van 17 juni 1766 zijn de besluiten te vinden over opium en de bevelen aan het bestuur voor dit jaar. Niettegenstaande het baarzilver dat uit Nederland was ontvangen, bleef er daaraan een tekort. Er is desondanks zoveel baarzilver naar Bengalen gezonden als er gemist kon worden en zoveel van de soort munten die zonder verlies te verkrijgen waren. Er moesten bijzondere wegen worden bewandeld om aan geld te komen, omdat op een bestelling van 61 1/2 ton nauwelijks 15 3/4 gezonden kon worden. Dit valt te lezen in de geheime resolutie van 10 juni 1766 en in de aparte brief aan directeur George Lodewijk Vernet van 14 juni. fol. 54 Men hoopt dat deze maatregelen werken en dat ze Heren XVII ervan overtuigen dat dit punt alle aandacht van de Hoge Regering krijgt. Het is zeer noodzakelijk dat de bestelling vanuit Bengalen van geld geheel wordt uitgevoerd, omdat anders niet te verwachten is dat de middelen die verleden jaar hebben gewerkt, schaarste zullen voorkomen. In de brief van 18 oktober 1763 werd bericht dat er wegens tekort aan baarzilver, ropia's en andere muntsoorten gezonden waren. Heren XVII hadden daarover opgemerkt dat, bij een voorraad aan baarzilver in augustus 1761 van 68. 064 mark, gebrek daaraan in 1759, 1760 en 1760/61, het zenden van fol. 55 van gewisselde ropia's en andere muntsoorten niet rechtvaardigde. Tenzij er andere redenen voor kunnen worden aangevoerd, moet dit wel tegen het belang van de Compagnie zijn geweest. De Hoge Regering voert daar tegen aan dat ze steeds in overeenstemming met de situatie van de kas heeft gehandeld en dat de reden om in januari 1760 ropia's aan te nemen reeds in de brief van 25 april 1760 is genoemd. Buiten wat daarvan later nog is aangenomen, was er toen 20 ton verworven, die in 1759/60 en 1760/61 uitsluitend naar Bengalen gezonden kon worden. Als er baarzilver was geweest dan was dat, zoals in eerdere en latere jaren, zeker daarheen gezonden. fol. 56 In 1758/59 is er 45. 592 mark gestuurd, maar in 1759/60 19. 584 en in 1760/61 16. 696 mark. Daarentegen ging er in 1761/62 weer 58. 824 en in 1762/63 54. 944 mark naar Bengalen. Zo is de voorraad uit 1761 en wat er uit Nederland bij kwam, goed gebruikt en was het zelfs niet voldoende om de bestelling geheel uit te voeren. Per eind augustus 1763 was er geen voorraad baarzilver meer en daarom moest men wel, wilde men geen verliesgevende dukatons zenden, tot Suratse ropia's zijn toevlucht nemen. Zo kon de bestelling geheel uitgevoerd worden, wat later met het baarzilver uit Nederland, ondanks de ropia's, niet meer is gelukt. Uit het bijgevoegde rapport van de visitateur-generaal Anthony Hendrik Dormieux blijkt fol. 57 dat op de ropia's die tussen begin augustus 1760 tot eind augustus 1765 naar Bengalen zijn gezonden, gemiddeld niet meer dan 2 % werd verloren, terwijl dat op het baarzilver bij vermunting in dezelfde periode meer dan 2 % is. Hieruit blijkt duidelijk dat de ropia's niet onvoordeliger dan het baarzilver zijn. Er is geen enkel bewijs dat de dukatons weer uit Bengalen uitgevoerd worden. De uitvoer van toegestane goederen is veel voordeliger en bovendien worden alle vreemde, en in het bijzonder Europese munten, dus ook de dukatons, in Bengalen, evenals in China, niet als munt, fol. 58 maar op hun intrinsieke gehalte gewaardeerd. Zij moeten dus alle muntplaatsen passeren, voordat er gebruik van gemaakt kan worden. Uit de generale missive van eind december 1765 en de brief van 11 januari 1766 naar Bengalen blijkt dat de daar geleende sommen met hun rente en de schulden zijn afbetaald. Het baarzilver wordt overeenkomstig het bevel te Batavia staaf voor staaf gewogen en het resultaat wordt in een resolutie vermeld. Voor verschillen in gewicht tussen Batavia en Hooghly, en zelfs tussen daar en Kasimbazar, wordt naar de brieven uit Bengalen verwezen. De verschillen zullen zeker verdwijnen nu ook daar staaf voor staaf gewogen moet worden. In de generale missive van 20 oktober 1765 fol. 59 is reeds gemeld dat de partij Bourbonse koffie die in de brief uit Bengalen van 10 december 1763 wordt genoemd, het volgende jaar naar Nederland werd gezonden. De 86. 000 lb tin die in Bengalen in voorraad was, is daar geleidelijk verkocht met 31 tot 38 2/5 winst, uitgezonderd 7000 lb met maar 15 3/4 winst. Voor het Japanse en Zweedse staafkoper wordt verwezen naar de generale missive van oktober 1765 bij wat daarin over Surat is geschreven, en naar het antwoord uit Bengalen op het extract uit de brief van 10 oktober 1764 uit Nederland. De toestemming om Japans staafkoper uit de hand te verkopen heeft ertoe geleid dat in 1764 de gehele voorraad met 164 1/2 winst is verkocht en in 1765 met bijna 168 %. fol. 60 Er is dus geen reden om de verkoopsprijs te verminderen, maar men vond het wel nodig om dit jaar 300. 000 lb Japans staafkoper naar Bengalen te zenden. Het is onzeker of Bengalen de beste markt voor peper is. Hoewel de voorraad van 1763 van 394. 000 lb voor ƒ 50, 19, 6 vrij geld de 100 lb is verkocht en onlangs de winst 100 % was, is er dit jaar niets gezonden, zelfs niet 10. 000 lb als geschenk, omdat de voorraad gering was en de verscheping naar Nederland en China verre de voorkeur heeft. De maatregelen tegen de excessen bij de kosten op de barken die vracht overbrengen, en bij de koelielonen zijn reeds vermeld in de generale missive van eind december 1764. Wat betreft het vertrek van de retourschepen fol. 61 is men het eens met Heren XVII) 
om die kostbaare kielen niet na den bestemden vertrekdag uit de Ganges den steven naar Nederland te laten wenden, nadien, of het ook al een en andermaal met daar tegen te handelen wel gelukt en op den tijd der stormen of orkanen geen allerzekerste staat te maken is, dit echter geen overwegende redenen zijn om van het beproefde gebruik af te stappen. En daarom hebben wij niet alleen in dit jaar de ordres op dit sujet vernieuwt, maar zelfs op het g'eerde aanschrijvens van de Wel Edele Hoogachtbare Heeren Gecommitteerde tot de Secrete Zaken beslooten, en bereeds na Ceilon, Bengale en China geordonneert, gelijk hier ook geschieden zal, om de retourscheepen die na primo januarij van daar, of uit Straat Sunda vertrecken, te interdiceeren Cabo de Goede Hoop aan te doen, moetende dezelve dien uithoek voorbijzijlen en zig des noods te St. Helena ververssen. Terwijl wij op de verdere aanmerkingen Uwer Wel Edele Hoogachtbaren over deze zelfde stoffe onder de materie van Ceilon ons op het onderdanigste gedragen aan het vermelde dienaangaende bij generale brief van 31 december 1764. 
fol. 62 Om Heren XVII in het geval van mindere lengte of dikte van touwwerk in staat te stellen na te gaan of dit aan een fout in de opgave, of aan andere oorzaken te wijten is, kregen zowel de commandeur en de opperequipagemeester te Batavia, als ook het bestuur op Ceylon, aan de Kaap de Goede Hoop en te Bengalen de opdracht om touwwerk uit Nederland na te wegen en de uitslag door te geven. Daarbij is een extract uit de brief uit Nederland van 4 oktober 1765 gevoegd. Het bestuur te Bengalen werd bevolen om het opperhoofd te Kasimbazar Johannes Bacheracht ook de rente van 4 1/2 per jaar op de gestolen ropia's te laten vergoeden tot hij die geheel heeft terugbetaald. Wat op de klachten van het bestuur over het geringe aantal en de slechte conditie van de militairen die uit Coromandel waren gezonden, werd besloten, fol. 63 staat in de generale missive van eind december 1764. Wat er over de tweede of nadere memorie van overgave door Louis Taillefert werd besloten is in de geheime resolutie van 2 juli 1764 te vinden. 
Coromandel Men is het met Heren XVII eens dat de verzoeken van het bestuur om het verbod op de vervoer van textiel door particulieren naar Batavia te verzachten, ongefundeerd zijn. Ook denkt men niet anders dan Heren XVII over zulke verzoeken in 1763, zowel als over hun herhaling. Uit de brief van 15 mei 1766 naar Coromandel blijkt dat dit verbod niet is veranderd, noch veranderd zal worden. Nadere besluiten van Heren XVII worden afgewacht. fol. 64 In de generale missive van 20 oktober 1765 werd al gezegd dat vooruitverstrekking van handelswaren op de levering van textiel voordelig is, maar men is het met Heren XVII eens dat het nadelig is dat dit door overreding moet geschieden. Daarom is in de brief van 14 maart 1766 naar Nagapattinam goedgekeurd dat de opperhoofden te Pulicat werd bevolen aan de kooplieden geen handelswaar tegen wil en dank op te dringen. Hoewel er op de pacht te Bimlipatam tussen januari 1755 en mei 1764 een verlies van wel ƒ 129. 342, of per jaar ƒ 13. 735, werd geleden, is in de brief van 14 maart 1766 bevolen die te behouden. Het bestuur toonde in zijn resolutie van 5 juli 1765 aan dat, als de pacht teruggegeven zou worden, de Compagnie geheel afhankelijk zou zijn van degene die haar dan zou verwerven. Men zou dan slachtoffer van veel chicanes en andere dingen worden. fol. 65 Het bevel om slechts geld op assignatie aan te nemen als dat strikt noodzakelijk is, zal opnieuw aan het bestuur worden doorgegeven en er zal goed op gelet worden of men zich hieraan houdt. Ondanks dat Heren XVII dat verwachtten, kon de Compagnie niet schadeloos gesteld worden voor het verlies op een partij asa foetida die voor wat er voor te krijgen was, verkocht mocht worden. Daar duidelijk is aangetoond dat de markt, waarop men geen greep heeft, in ongunstige zin was veranderd, mag de schade van ƒ 20. 718 afgeschreven worden. Bovendien was er onder deze asa foetida een partij van 5000 lb, die zonder besteld te zijn uit Kharg was binnengekomen en naar Coromandel was gestuurd, omdat daar nog enig uitzicht op verkoop was. fol. 66 Het bestuur te Coromandel moet Heren XVII maar uitleggen waarom er bij de rendementen verschillende prijzen voor het Japans staafkoper zijn opgevoerd. Waarschijnlijk komt dit hieruit voort dat de ene partij door Batavia als gebruikelijk voor ƒ 30,- en de andere voor ƒ 72,- de 100 lb in rekening is gebracht. Het laatste is de prijs van de partijtjes die van het personeel te Japan zijn ingekocht. Zoals hierboven werd aangegeven zal dat niet meer gebeuren. Zoals al in de generale missive van eind december 1764 werd bericht, is het bestuur een verwijt gemaakt dat het in 1763 47 swalpen heeft verkocht en kort daarop zulk houtwerk weer heeft ingekocht. In de vergadering van 11 februari 1766 is een besluit genomen over de verdachte inkoop van equipagegoederen en houtwerk. Naar die resolutie wordt verwezen. fol. 67 Men wacht het antwoord uit Nagapattinam af. De tevredenheid van Heren XVII over de bevelen betreffende het snel laten vertrekken en een nuttig gebruik van de schepen, is een aansporing daarop temeer te letten. Daarom is ook bevolen dat één van de twee schepen uit Bengalen op weg naar Batavia Noord-Coromandel en Nagapattinam aandoet om daar gereedliggende textiel mee te nemen. Het overgewicht van mark 2, 3, 11 53/64 op vijf staven goud, die met de Sloterdijk te Nagapattinam waren aangevoerd, is na aftrek van een ondergewicht van mark trois -, 5, 5 55/64 aan Batavia toegerekend voor ƒ 784. Daar het na de aanvoer uit Sumatra's Westkust ongeopend en niet gewogen is doorgezonden, fol. 68 zal dit aan Padang gecrediteerd worden. Net zoals een ondergewicht in rekening wordt gebracht, komt dit overgewicht ten goede aan de resident te Airhadji Joseph Chailje, die dit goud heeft ingekocht. Bovendien ontstond dit overgewicht door een foute berekening. Uit de generale missive van eind december 1764 zal zijn gebleken dat het bestuur is verweten, dat het in 1763 uit de Jerusalem op weg naar Bengalen goed volk heeft weggehaald en slechte, en ook een kleiner aantal, manschappen ter vervanging van hen aan boord bracht, zoals in het deel over Bengalen werd gemeld. Het bestuur voerde aan dat het geen gebruik had gemaakt van de toestemming om militairen boven het getal van 50 uit schepen te halen. Dit gaat niet op, omdat er maar 44 aan boord waren. fol. 69 Conform het bevel in de brief van 10 oktober 1764 uit Nederland en het antwoord daarop van 20 oktober 1765 is er nog niets uitgegeven aan de vestingwerken te Nagapattinam. Onder toezending van het extract uit de brief van 4 oktober 1765 uit Nederland, is bevolen om zo snel mogelijk via Ceylon twee afschriften naar Nederland te sturen van de weerlegging van het antwoord van de directeuren van de Franse Oost-Indische compagnie. Voor de gevraagde informatie over het tekort in de kleine kas te Nagapattinam bij het overlijden van kassier Paulus Loman wordt verwezen naar wat daarover reeds werd geschreven. Men was niet tevreden met de mededeling dat de Compagnie geen schade had geleden, maar kreeg toch nadere inlichtingen. fol. 70 Op 3 februari 1766 is tenslotte bepaald in het voordeel van de vroegere hoofdadministrateur David Coenraad Vick te beslissen over een verschil van pagode 4250,-, die bij het overlijden van Loman onverantwoord waren gebleven. Uit de brief van 17 augustus 1765 van Pieter Haksteen blijkt dat dit bedrag wel uit de grote en kleine kas is overgebracht en dus door Loman werd ontvangen, evenwel zonder dat de gelden die hij daarvoor in de kas had gestort, aan hem zijn terugbetaald. Opperkoopman Vick had daarvoor niet op tijd kwijting verleend, waaruit zijn verschil met de gevluchte gouverneur Christiaan van Teylingen is voortgekomen. De Compagnie heeft met deze zaak niets te maken, maar moet er dan ook geen schade van ondervinden. Daarom is aan Vick preferent verhaal gegeven op wat er van Van Teylingen op Coromandel is achtergebleven, dan wel in beslag is genomen, nadat de Compagnie eerst schadeloos is gesteld. Ceylon fol. 71 Onder toezending van de brief van Heren XVII van 4 oktober 1765 is de besturen op Ceylon en Bengalen, zowel als de supercarga's te Kanton in China, bevolen om tekorten op scheepsladingen boven de toegestane afschrijving niet alleen aan de scheepsleiding op te leggen, maar als die bij repatriëring daarvan zou worden ontheven, dit met de nodige bewijzen naar Nederland te berichten. Ceylon is aangespoord slechts deugdelijke kaneel te zenden. Op de opmerking van Heren XVII of het geven van douceurs voor grote leveranties van kaneel niet kan leiden tot het schillen van hout dat niet fijn genoeg is, werd om inlichtingen gevraagd. Aan Ceylon is tevens gevraagd waarom er grovere en slechtere kaneel fol. 72 dan in jaren naar Nederland is gestuurd. Het antwoord moet zo snel mogelijk naar Nederland en naar Batavia gaan en er is bevolen om deze slechte gang van zaken met alle middelen tegen te gaan. Alle voorzorgen tegen beroving van de parelbanken zijn steeds getroffen. Uit het afschrift van de brief van het bestuur van 25 januari 1766 is duidelijk) 
dat de paarlbanken tusschen Negombo en Kalpetty verpagt zijn geworden voor rds. 15. 000,-,- en dat de Aripose of Manaarsche voor wel rds. 279. 000,-,- gemeind zijn. Schoon daarentegen de banken onder de Maduresche kust, niettegenstaande volgens vorige brief van den 5 december anno passato op dezelve het chancosduiken al drie jaren uitgesteld was, bij visitatie slegt gesteld bevonden zijn, en ook bij eerstgemelte brief omstandig blijken welke pretentiën de overwalsche vorsten, en inzonderheid den nabab Machoment Dillichan, op de onder die kust leggende banken geformeerd hebben, mitsgaders dat 's laastens sendelingen, bespeurende dat op die banken voor eerst geen visschrij konde gehouden worden, ook hadden begonnen te reppen van de Manaarsche visserij en te drijnen dat hun meester daarin ook een portie vanouds competeerde. Gelijk dien vorst ook inderdaad, nadat de visserij aan de gang was, met de institutie zijner pretensie is te voorschijn gekomen. 
Alles staat duidelijk in de geheime brief uit Ceylon van 13 april 1766 en in die van 23 mei naar Ceylon, waarin de maatregelen van de gouverneur in Coromandel Pieter Haksteen en van de gouverneur te Ceylon Iman Willem Falck zijn goedgekeurd. Daar wordt naar verwezen en bovendien naar het antwoord op de brief van de vorst van Arcadu fol. 74 aan de gouverneur-generaal, dat in afschrift bij de geheime stukken wordt meegezonden. Het bestuur berichtte in de brief van 12 april 1766 dat de snauw Postiljon geheel onbruikbaar was geworden. Er is gevraagd aan Heren XVII en de Hoge Regering te melden waar ze gebouwd werd, en van wie ze is gekocht. Dit vaartuig mag ter verkoop voor sloop naar Malabar gaan. Uit de resolutie te Colombo van 14 oktober 1762 blijkt slechts dat het voor ƒ 15. 600,- is gekocht en het kasboek meldt dat dit bedrag aan een zekere vrijburger Thomas Klem werd betaald. In de generale missive van eind december 1764 is aangegeven in hoeverre men het eens is geweest met de toestemming die het bestuur aan de gezagvoerders van schepen gaf, om wat textiel aan te voeren. In die van 20 oktober 1765 werd gemeld dat het met een circulaire verboden is om vreemdelingen in dienst te nemen. Het bestuur te Colombo is al verleden jaar bevolen om fol. 75 het bevel in de brief van Heren XVII van 29 april 1764 betreffende het toelaten van vreemde schepen, en alles wat daarover eerder werd bepaald, na te leven. In de brief van 5 december 1765 beloofde het bestuur dat te zullen doen. Het had dat ook aan de Engelsen medegedeeld. Volgens de wens van Heren XVII is nog eens bevolen alle opdrachten hierover, en in het bijzonder dat in het plakkaat van 29 maart 1754, stipt uit te voeren. Uitgezonderd de benodigde rijst uit Coromandel of Bengalen zal het aan vreemdelingen en handelaren niet worden toegestaan goederen te verkopen. Overeenkomstig het duidelijke bevel van Heren XVII mag het bestuur uitsluitend voor pagoden assignaties op Nederland verstrekken. In het onwaarschijnlijke geval dat dit onmogelijk is moeten de redenen daartoe aan Batavia en Nederland worden uitgelegd. fol. 76 Men dient aan te tonen dat er geen bezwaren tegen waren. Overigens is in de generale missive van 20 oktober 1765 reeds aangegeven dat het bestuur in zijn antwoord op het extract uit de brief van 25 oktober 1762 uit Nederland heeft aangetoond dat er, evenmin als in het geval van dukatons en ropia's, op pagoden verlies wordt geleden, daar ze weer voor dezelfde waarde uitgegeven kunnen worden. Op de twee eerstgenoemde munten is het rabat voor de Compagnie wat gunstiger. De omstandigheid waarin Ceylon geruime tijd was, heeft het zo niet onmogelijk, dan toch zeer moeilijk gemaakt het voorschrift om uitsluitend pagoden op assignatie aan te nemen uit te voeren. In de generale missive van eind december 1764 is reeds bericht dat gouverneur Lubbert Jan van Eck het onderzoek in de zaak van de commandeur te Galle Abraham Samlandt, de opperkoopman Henricus Leembrugge fol. 77 en de kapitein-militair Jan Hendrik Dies wegens drukke werkzaamheden heeft moeten uitstellen. Wegens de dood van Van Eck, van Samland, zowel als van Dies laat de Hoge Regering deze kwestie verder rusten. Naar aanleiding van de gevraagde uitleg over de oprichting van een geschutgieterij is in de brief van 5 juli 1766 naar Ceylon bevolen hiervan af te zien, daar het nut gezien de hoge kosten gering is. Er zijn slechts enkele kleine mortieren gegoten zijn, waarvan de kwaliteit te Batavia niet valt te bepalen. 
Malabar Voor de schulden van Travancore en de grote verschillen in de negotieboeken verwijst men naar de generale missive van 20 oktober 1764. fol. 78 Heren XVII hadden een opmerking gemaakt over de toestemming om juwelen en goudwerk te verkopen die door de koning Desinganadu voor ƒ 85. 024 aan de Compagnie waren verpand.) 
Dat die permissie zo min te ruim en maar alleen gegeven zij op de sustenue dat die goederen, na den Mallabaaren smaak gemaakt, daar ook meerder dan elders zouden halen, als de bediendens er zonder overleg gebruik van gemaakt hebben, wijl die na over en weder schrijvens bij brief van den 18 februarij jongstleden verzoeken, omdat maar op ƒ 21. 636,-,- gewaardeert zijn, voormelde kleinodiën herwaarts te mogen zenden. En waartoe wij hen, vermits die taxatie te considerabel met de beleende som verschild, gequalificeert hebben, ingevalle er geen verwagting is dat den Signatter weder het vermogen zal krijgen die panden te kunnen lossen, dat ons niet hopeloos voorkomt nu den Trevancoor op Noorder Mallabaar voor de macht van den Masoerees Aider Alichan schijnt te zullen moeten bukken, waardoor den Signatter, als zig bij de laatste gevoegd hebbende, veel ligt des eerstens overheering zal ontgaan en weder in vorig aanzien geraken. In welk geval de maatschappij van voormelde panden zonder schade zoude te ontlasten zijn, waartoe anders door de algemeene dalende prijs der juweelen geen apparentie is, buiten dat ook de kleinodiën den Signatter meer dan iemand anders waardig zijn. 
Het verschil in de ingeboekte inkoopsprijzen van twee partijen verkocht lood is slechts te wijten aan de ingevoerde belasting van Europese goederen met 25 %, die aan de buitenkantoren in rekening wordt gebracht. Het verschil in de rendementen wordt veroorzaakt door de belasting van een partij van 250. 008 lb, die in 1760 naar Malabar is gestuurd, met ƒ 10,- Nederlands geld vergeleken met een partij van 20. 000 lb uit 1762 met ƒ 11. 17, 8 Indisch geld. De tweede partij is evenwel door Nederland lager in rekening gebracht voor ƒ 9, 10,-, wat vermeerderd met 25 % op het genoemde bedrag in Indisch geld uitkomt. Er valt niet te klagen over de verkoopsprijs van het Japans staafkoper in 1763/64 en 1764/65. fol. 80 De winst was respectievelijk 167 1/2 en 160 3/5 De 720 niquaniassen en 360 Suratse dekens, die niet uit Malabar maar wel degelijk uit Surat waren besteld, zijn door het bestuur naar Batavia gezonden en daar ontvangen. Het bevel van Heren XVII om van de contanten die bij het sluiten van de boeken in kas zijn, ook het aantal bijzondere munten te vermelden zal doorgegeven worden. Volgens de brief van 28 maart 1764 uit Cochin is de opbrengst van de verkoop van rondhout van de bij Goa gestrande Getrouwigheid ontvangen. De brief van 15 april 1766 meldde slechts dat twee van de geborgen ankers waren verkocht, maar de prijs ontbrak. De gevolmachtigde beloofde deze zaak te zullen afhandelen. Men wacht het resultaat af. De schepen worden zo vroeg mogelijk in het seizoen naar Malabar gezonden. fol. 81 Dit gebeurt niet om de zeerovers te vermijden, omdat die zowel vroeg als laat verschijnen. Op de rede is geen gevaar daar er snel hulp verleend kan worden. De handel is bepalend en daarom worden er dit jaar pas later schepen gestuurd, omdat door de aanvoer met de Walcheren en Kronenburg uit Perzië de pakhuizen vol met suiker zijn, zodat er bij vroege aanvoer geen ruimte voor is. Naar aanleiding van de opmerkingen van Heren XVII over het rapport van raad-ordinaris Jan Schreuder is bij de geheime resoluties van 2, 5 en 9 april 1764 bevestigd dat er te Barssalur fol. 82 een inlandse gomasto moet zijn. De kosten van ƒ 150 â ƒ 200,- per jaar wegen op tegen de nadelen van een sluiting. Bovendien is duidelijk hoezeer de heerszucht van Travancore door de moedige vorst van Mysore Haydar Ali reeds beperkt werd. Over hem zijn de aparte brieven van de gouverneur van Ceylon Iman Willem Falck van 12 en 19 april, van Pieter Haksteen van 24 februari, noch de geheime brieven uit Cochin van 15 april 1766 niet negatief. Daarnaar verwijst men en naar de geheime resolutie van 21 juli, waaruit blijkt welke besluiten er betreffende deze gelukkige veroveraar en de nawab van Arcadu Mahomet Dilly Chan zijn genomen. fol. 83 Daar dit geheime besluiten zijn, wordt daarnaar verwezen. Heren XVII neigen ertoe om het voorstel van Jan Schreuder om te Cannanur binnen de huidige wallen een versterkte logie of reduit te bouwen, en daarna al het overige af te breken, over te nemen. Daar er te Batavia geen ingenieurs beschikbaar zijn en de luitenant van de artillerie te Malabar Dirk Zeijnde wel de kennis, maar geen kracht, noch tijd heeft om dit werk alleen te doen, is de gouverneur te Ceylon Iman Willem Falck verzocht om daar zo spoedig mogelijk twee van de bekwaamste ingenieurs naar toe 
te sturen. Zij moeten een plan maken voor een versterkte logie of reduit binnen de wallen te Cannanur. fol. 84 Die moet voldoen aan de geheime resolutie van 2 april 1764. Het bestuur moet die aan hen geven. Het plan moet de kosten van de nieuwe gebouwen en van de afbraak bevatten. Conform de besluiten van 19 en 22 september 1766 moet het bestuur de vestingwerken te Cannanur voorlopig zo laten als ze zijn. Het plan dient men naar Heren XVII te sturen en de Hoge Regering zal er in het belang van de Compagnie een besluit over nemen. Het bestuur zal bevolen worden de opdrachten van verleden jaar over de afbraak van versterkingen te Quilon, Cranganur en Chettuvay nu uit te voeren en op te houden met het uiten van nutteloze en tijd verspillende bezwaren daartegen. fol. 85 Overeenkomstig de wens van Heren XVII zal Cochin vooralsnog niet worden verlaten maar zullen de vestingwerken aan de zeekant zo goed mogelijk beschermd worden, zeker daar hun toestand in de brief van 15 april 1766 niet ongunstig wordt voorgesteld. De ingenieurs Massenvelt en Jan Fredrik Duntzfeld, die in 1764 naar Cochin werden gezonden, hebben op verre na niet voldaan aan hun opdracht bij geheime resolutie van 5 april 1764 om de toestand van de vestingwerken te Cochin, de situatie op Vypin en wat dies meer zij op te nemen. Duntzfeld is inmiddels wegens zijn gezondheid naar Nederland gerepatrieerd. Om duidelijkheid te krijgen moeten aan de twee ingenieurs uit Ceylon en aan Dirk Zeijnde desbetreffende extracten uit genoemde geheime resolutie van 5 april 1764 gegeven worden. fol. 86 Ze moeten aan alle eisen daarin voldoen en het bestuur dient hun rapporten, tekeningen en berekeningen aan Heren XVII, zowel als aan de Hoge Regering te zenden. Thans worden de rapporten van ingenieur Massenvelt cum suis, wat daarop betrekking heeft en desbetreffende extracten uit de geheime brieven uit Cochin van 9 april 1765 en 15 april 1766 meegezonden. Het is onzeker of de eerstgenoemde stukken al direct uit Malabar naar Nederland zijn gestuurd en of Heren XVII ze heeft afgewacht om zich nader te verklaren over het aanhouden of verlaten van de stad Cochin. Hiermee is deze zaak evenwel nog niet afgehandeld.) 
Van de der ministers aanbevolene inkoop van peper marktsprijs weinig gekomen zijnde, heeft als een gevolg daarvan den verkoop te Cochim tegens 20 percento suiver avans ook zomin plaatsgevonden, als de herwaarts sending van dien ingekogten korl. Dat anders zonder een expresse aanleg van scheepen zeer wel geschieden kan met de bodems die jaarlijks zo van Ceilon als van Souratta en van de Mallabaar zelve, ditheen retourneeren. Dus dit laatste zoomin een reden uitmaakt, waarom men dien inkoop des mogelijk niet zoude laten geschieden, als het zeggen der ministers bij hun secreet schrijvens van den 15 april jongstleden dat er weinig apparentie was om langs den hen voorgeschreevenen weg een naamwaardige quantiteit peper magtig te worden, als zij daartoe maar alle hunne vermogens in het werk stellen. Waartoe wij hen, onder aanschrijving van het nodige tot een klaar begrip onser ordre op dat sujet, zullen aanspooren, dan wel, om ons te overtuygen, dat er gene mercantile middelen op de Mallabaar employabel zijn. 
Daarom is het toegestaan om ten noorden van Cranganur tot aan Cannanur voor een kandijl peper 90 ropia en te Cannanur zelf 100 ropia te betalen, ofwel 5 2/5 en 6 stuiver het pond. Het bestuur zegt dat de peper voor die prijs te Chettuvay te krijgen is. Als Ceylon van de benodigde hoeveelheid is voorzien, mag er geprobeerd worden om te Cochin 10 â 20. 000 pond met 20 % winst te verkopen. fol. 88 Daar is kans op, want in het antwoord van Jan Schreuder op de tegenwerpingen van het bestuur tegen zijn rapport over Malabar wordt aangetoond dat peper voor genoemde prijzen ingekocht met de kosten en winstmarge maar op 118 1/4 ropia het kandijl zal uitkomen. In rustige omstandigheden wordt er te Calicut ten minste 125 ropia voor betaald. Heren XVII vroegen om nadere uitleg naar aanleiding van de geheime resolutie van 9 april 1764, waarin wordt gesteld dat de handel te Cochin, uitgezonderd de invoer van specerijen en Japans staafkoper, voor peper altijd open is geweest. Daarin wordt ook aangegeven wanneer en met welk doel die vrijheid is ingevoerd. Welk voordeel verwacht men daarvan voor de Compagnie en waarom is het niet nadelig voor de afzet van Compagnies goederen. fol. 89 Met dit besluit werd slechts bedoeld de vrije 
handel, uitgezonderd in specerijen, koper, tin en opium, tenzij gekocht van de Comopagnie, voort te zetten. Ze kan niet dan met belemmering van Compagnies eigen handel, afgeschaft worden en bovendien ontvangt de koning zijn inkomsten uit de tollen. Men wilde de handel slechts uitbreiden en door de verkoop van peper die was ingekocht, en een ruimere afzet van handelswaren, de inkomsten daaruit, zowel als de tollen doen stijgen. Er is op gewezen dat op grond van de argumenten van de gouverneur-generaal Gustaaf Willem van Imhoff de particuliere handel te Batavia naar en van de Westerkwartieren bij besluit van 2 april 1742 door Heren XVII was vrijgegeven, maar op 20 december 1753 weer door de Hoge Regering is verboden. Daardoor kan de handel van de Compagnie geen nadeel ondervinden. fol. 90 
Het is ook geen reden om niet jaarlijks vanuit Batavia twee volgeladen schepen naar Malabar te zenden. Verre van nadeel te ondervinden van de particuliere handel die te Cochin wordt gedreven, ofwel volgens genoemd besluit gedreven moet worden, heeft de Compagnie voordeel van de verkoop van de goederen die meestal door inlandse handelaren naar vele plaatsen vervoerd worden. Dit alles is duidelijk te vinden in de nadere toelichting die Jan Schreuder in de vergadering van 19 september 1766 heeft ingediend. Deze wordt meegezonden. Daarin legt hij uit wat hij bedoelde met het voorstel van Cochin een vrije en algemene handelsplaats te maken. Hij toonde de voordelen daarvan aan en waarom hij meende dat dit voor de Compagnie niet nadelig zou zijn. fol. 91 Daar met deze grotere vrijheid het doel van de Hoge Regering nog niet is bereikt, is ook nagegaan hoe de kooplieden naar Cochin zijn te lokken. Tegen de bezwaren die Heren XVII opwierpen tegen deze voordelige plannen om alle goederen te Cochin in te kopen, waarop bij verscheping naar Batavia en Ceylon 20 â 25 % en bij verkoop ter plaatse ruim 12 â 15 % winst valt te maken, wordt aangevoerd dat vooral het gebrek aan vermogende kooplieden het motief voor het toestaan van handel aan particulieren is geweest. Daar is nog niet veel van gekomen, maar het is niet de bedoeling, zoals het bestuur wel lijkt te menen, om de kleine handel in handen van de Compagnie te krijgen. Men wil slechts de handelaren de mogelijkheid geven hun waren af te zetten zonder van enkele personen afhankelijk te zijn. Men wil juist alle belemmeringen om deze handelaren naar Cochin te lokken, wegnemen. fol. 92 Alle kooplieden die daarvoor in aanmerking komen, wil men vrijelijk handel laten drijven. Uitgezonderd katoen en enige soorten textiel, moet het bestuur alle artikelen aan inlandse kooplieden overlaten, indien na overleg met het bestuur op Ceylon en in Bengalen duidelijk is dat er geen reëel of verondersteld voordeel op te behalen is. De verzameling van alles wat er gedurende 30 jaar over de berekening van de waarde van ropia's en andere munten werd geschreven, is reeds met de najaarsschepen van 1764 aan Heren XVII toegezonden en nu volgt het rapport van Jan Schreuder van 26 september 1766 over de Suratse ropia's fol. 93 en enige andere munten, dat hij conform de geheime resolutie van 9 april 1764 had beloofd. Schreuder vertrouwt er op dat de voorraden aanmerkelijk zijn verminderd. Bij het sluiten van de boeken over 1764/65 bedroegen ze ƒ 1. 075. 628,-, wat zelfs minder is dan de berekening voorschrijft. De Hoge Regering zal er op letten dat de heilzame maatregelen doorgevoerd worden. 
Surat Voor de redenen om in 1762 de logie te Surat te bezetten en het misbruik van de gelden van de Compagnie verwijst men naar de aparte brief van de directeur van eind december 1764 en naar de generale missiven van mei, oktober en december 1765. Daarin staat hoe de Compagnie schadeloos is gesteld. fol. 94 Surat is niet zo nodig voor afzet van tin, doordat wat uit Palembang en Malakka komt ruimschoots in China kan worden verkocht. De bestelling is dan ook niet uitgevoerd en de voorraad is tot een kleine hoeveelheid verminderd. Overeenkomstig de opdracht van Heren XVII is directeur Christiaan Lodewijk Senff gevraagd om zijn mening over de tinhandel. Van lange peper is niet meer aangenomen dan wat voor Nederland werd besteld, omdat de winst op de buitenkantoren gering is. Het wordt niet meer uit Surat besteld of er heen gezonden, maar het is in de generale missive van 20 oktober 1765 wel duidelijk aangetoond dat anderen het nu naar Europa kunnen vervoeren. fol. 95 De prijs van tin valt niet te beheersen. Het is onmogelijk vast te stellen wie er verantwoordelijk voor is dat een kist met ondeugdelijke cochenille, die uit Nederland was ontvangen, naar Surat werd doorgestuurd. In 1763 werd deze vandaar teruggezonden. Heren XVII hadden de bewering dat hij zo uit Nederland moest zijn verzonden, afgewezen. De Hoge Regering kan niet anders beslissen dan in 1763, omdat het nadelig is om een krat met cochenille te openen. Er kan dus niet vastgesteld worden of ze bij aanvoer al vochtig is. De cochenille bleek wel behoorlijk in blik of lood verpakt te zijn, zodat ze niet vochtig kon worden. fol. 96 Ze moet dus al bij verzending uit Nederland vochtig zijn geweest. De administrateurs in de waterpoort hadden deze krat toevallig wel geopend, maar daar ze geen verstand van cochenille hadden, hebben ze niet gemerkt dat deze zo slecht was, als ze later in Surat bleek te zijn. De Hoge Regering zal het voorschrift van verleden jaar en dit jaar om niet meer textiel dan wat er besteld is aan te nemen, handhaven. Zoals Heren XVII aanvoeren, zijn er inderdaad vele redenen om het uitschot bij de textiel voor Nederland wel voor Indië te accepteren. Maar het is gebleken hoe nadelig het is meer aan te nemen dan er is besteld en ongevraagd uitschot is in Indië niet met winst te verkopen. fol. 97 Het aannemen van uitschot, of firtij, kan licht kwalijke gevolgen hebben en de verkoop daarvan aan de Compagnie doen toenemen. Men is blij dat Heren XVII tevreden zijn met de maatregelen tegen invoer van zijden patholen en andere Suratse textiel door de Engelsen en anderen. Hoewel nog niet gebleken is dat dit het geval is, kan de Hoge Regering niet vaststellen waar dit zou gebeuren, omdat die plaatsen onduidelijk zijn.) 
Wijl wij, behalven het equitabele dat er in de goede trouw legt opgeslooten, ook door de ondervinding overtuigd zijn hoe de zoozeer benodigde moorsche zeevarende moeten g'animeert worden, en waartoe zeker geen van de minste middelen is het houden der belofte, zo zijn wij ook steeds waakzaam dat de ordres omtrend het terugzenden van de zulke die hun verbonden tijd uytgediend hebben, worden geëxecuteerd, gelijk daarvan onse resolutie van 18 juni des voorleden en 18 julij dezes jaars getuigenisse dragen. 
Er wordt streng op gelet dat er geen Engelsen van geboorte op de schepen naar Surat worden geplaatst. Onder herhaling van het besluit van 19 september 1763 is het hoofd van de zeemacht schout-bij-nacht Nicolaas Houtingh, het hoofd van de militie en de commandeur en opperequipagemeester bevolen geen militairen, of zeevarenden van die natie daarheen te zenden. Overeenkomstig de wens van Heren XVII is het bestuur aanbevolen zo mogelijk het kartel met de Engelsen te vernieuwen. Hoewel de Engelsen veel belang bij het ronselen hebben, is dat wellicht mogelijk nu de onredelijke mr. Thomas Hodges het Engelse gezag heeft overgedragen aan de zeer geprezen William Andrew Price. Bovendien kunnen de bevelen van de Engelse directeuren aan het bestuur in Bengalen ook van invloed zijn op het bestuur te Surat. 
Kharg fol. 99 Voor de sluiting van Kharg verwijst men naar de generale missive van 20 oktober 1765. Uit her rapport van resident Johannes Wilhelmus Buschman van 1 mei 1766 blijkt dat Kharg met alle bezittingen overrompeld is door de zeerover Mir Mahanna voordat het bevel tot sluiting was ontvangen. Hieronder volgen bijzonderheden. Java's Oostkust De bezwaren van Heren XVII tegen de toestemming aan de gezagvoerders van schepen om canasters met slechte suiker te weigeren, zijn weggenomen, doordat er bij resolutie van 21 juni 1765 geen suiker meer uit Java's Oostkust wordt aangenomen. In januari 1765 is voor de tweede maal een afschrift van het geheime besluit te Semarang van 23 december 1763 naar Nederland gezonden. Cheribon Betreffende de verwondering van Heren XVII fol. 100 dat er te Cheribon ijzer verkocht zou worden om minder gewilde goederen en vooral textiel te verkopen, verwijst men naar de generale missive van eind december 1764. Omdat men onder dwang geen handel wil drijven en de afzet van textiel daar niet nodig heeft, is Cheribon van verkoop van ijzer en textiel uitgesloten. Het bevel in de aparte brief van Heren XVII van 21 oktober 1765 aan de gouverneur-generaal om de prijs die de Compagnie voor een pikol koffie moet betalen, zonder nadeel voor de inlander, met een rijksdaalder te verminderen, is bij resolutie van 27 juni 1766 en per brief van die datum aan de resident doorgegeven. Deze beloofde in zijn brief van 9 augustus het te zullen uitvoeren. Bantam fol. 101 Daar het weinig moeite zal kosten de Javaan te weerhouden van de omslachtige en voor hem weinig voordelige verwerving van peper, is er geen gevaar dat de Compagnie daarmee overspoeld zal worden en die niet meer kan verkopen. Hoewel alles gericht blijft op het verkrijgen van dat gewilde product, is het te vrezen dat in dit schrale jaar te weinig wordt verworven, daar er tot nu toe niet meer dan ongeveer 1. 327. 125 lb is binnengekomen en er niet meer valt te verwachten. De verwerving in dit jaar zal vrij veel met die in de vorige twee verschillen. Batavia Men ziet de uitvoering van de belofte zoveel mogelijk scheepstimmerlieden te sturen met verlangen tegemoet. Op de verbazing van Heren XVII dat zulke ambachtslieden in Indië niet zijn te krijgen, terwijl er toch zoveel schepen worden gebouwd, fol. 102 antwoordt men dat schepen die enigszins met de Nederlandse makelij overeenkomen in Surat, Siam, Pegu en andere plaatsen in die streek gebouwd worden. De werklieden willen niet verhuizen, omdat ze daar werk vinden.) 
Buiten dat het ook gantsch niet profitabel uitkomt om bij gebrek van betere inlanders te moeten gebruiken, als ruim zoveel dan een Europeër kostende, gelijk consteerd met twaalf op de propositie van den E. schout bij nagt Houtingh en ingevolge onze resolutie van den 3 juni in huur genomene Chineesen, die ider 'sdaags de Comp e wel komen te staan op 1 rds. 'sdaags. Ofschoon men hier nog in dezelve omstandigheeden verseerd als die ons in 1763 verhinderden de retourscheepen met het swaarste volk te bemannen, hebben wij echter, ter beantwoord aan U Wel Edele Hoogachtbare verwagting, het hoofd over 's Compagnies zeemagt, nevens den commandeur en opper-equipagiemeester, de executie dezer ordre aanbevolen om, wanneer er de gelegentheyd zig eens (zoo gehoopt wordt) toe mogte komen op te doen, daaraan na mogelijkheid te beantwoorden. 
fol. 103 Daar, zoals Heren XVII al opmerkten, de bindrottings rond de theekisten die op vracht naar Nederland gaan, problemen bij het opbergen in het ruim geven, is bevolen die weg te laten. Dat zou allang zijn gebeurd, indien de verzenders niet op deze versteviging van de kisten hadden gestaan. Men is verbaasd over de bedenkingen van Heren XVII tegen de sinds 1762 gunstige afzet van koperen duiten en penningen, in het bijzonder op Java's Oostkust. Daardoor zijn de daar, te Batavia en elders ongebruikt liggende voorraden in omloop gebracht en dat moet blijvend bevorderd worden. Deze weinig gezochte munten hebben zo hun vorige waarde weer gekregen. fol. 104 Uit de brieven zal duidelijk zijn gebleken dat de vraag er naar in belang van de Compagnie is bevorderd. Men wilde niet wachten op de aanvoer uit Nederland, maar van de gunstige gelegenheid gebruik maken, kortom het ijzer smeden als het heet is. Daar Heren XVII echter willen weten waar deze aanzienlijke afzet aan te danken is, bericht men dat raad ordinaris Willem Hendrik van Ossenberg, die verleden jaar het bestuur op Java's Oostkust heeft overgedragen, deze gunstige verandering heeft doorgevoerd) 
hebbende niet alleen het geluk gehad dat, nadat de ginter bevorens roulleerende pitjes (een geldspecie van thin en lood gemaakt) meer en meer in discrediet geraakten en op Zijn Edele propositie door ons zeer gaarn qualificatie gegeven was om de pacht dier schadelijke munt af te schaffen, de duiten eerst aan de stranden (den Oosthoek en Madure uitgezondert) begonnen te roulleeren, maar ook dat op welmelde Zijn Edele instantie bij de beide Javasche vorsten eerstgenoemde specie wierd afgezet en, zowel in 's keyzers als sultans gebied, laastgemelde munt sedert ook gangbaar en zelfs zeer gewild geworden is. Waartoe ook teffens veel gecontribueert heeft de bevorens biljoen verklaring en daarop gevolgde inwisseling van het daar in menigte geroulleert hebbende oud-payement en dat men geen genoegzame quantiteit nieuwe, hetzij schellingen of dubbelde stuivers, in dies steede konde fourneeren. Buiten dat die beide munten ook gantsch niet getrocken waren, of nog zijn, blijkens Samarangsche missive van den 10 september jongstleden om de menigte falsiteiten die met dezelve zoo door besnoeying als anderzints gepleegd word, waardoor den inlander, daarvan advers gemaakt en vrij meer op de duiten, als aan 't een zo min als aan het ander onderworpen zijnde, gesteld is. 
Om te zorgen dat de pitjes niet weer in omloop kwamen, kon men slechts tot die koperen munten zijn toevlucht nemen. fol. 106 Aan de vraag naar kleine munt moest men wel voldoen en de voorraad te Semarang van ƒ 168. 000,-, zowel als ƒ 549. 519 aan duiten en penningen die daar sinds december 1761 tot heden naartoe zijn gezonden, zijn aan de man gebracht. Dit is niet slecht, daar op de uitgegeven ƒ 717. 519 naar de Europese prijs de helft winst is gemaakt, namelijk ƒ 358. 759. Dit zou niet zijn gebeurd als de pitjes en het oude payement nog in omloop waren. Daarbij is de twee à drie ton die Java's Oostkust nog nodig heeft, niet meegerekend. Het bestuur vraagt voortdurend om duiten, omdat volgens zijn brief van 22 juli 1766 de vraag naar duiten dagelijks groter wordt. fol. 107 Omdat ondanks scherp toezicht de gewone man voor een gekartelde dukaton maar 65 stuivers kan krijgen, dringt men aan om de bestelling uit Nederland geheel uit te voeren. Dat doet men des te geruster daar de aanvoer naar Java's Oostkust niet het gevolg zal hebben dat het te Batavia heeft gehad, daar de duiten een andere munt vervangen en dit gebied zo uitgestrekt is dat het veel van dat kleine geld voor dagelijks gebruik nodig heeft. Anders dan Heren XVII schijnen te menen was het niet de opstand van militairen, maar het belang van de Compagnie fol. 108 dat tot de uitvoering van de bestelling van duiten heeft geleid. Die opstand wordt slechts genoemd om het tekort aan klein geld aan te geven. Willem Hendrik van Ossenberg bezocht toen net de vorstenhoven en de officieren onderdrukten de muiterij. Zoals bericht zijn oproerkraaiers voorbeeldig gestraft. Zulke opstandjes komen ook op andere kantoren voor en zijn dan lang zo goed niet opgevangen. Er kan niet uit geconcludeerd worden dat de militaire discipline op Java's Oostkust is vervallen, maar wel dat Van Ossenberg steeds als een goed krijgsman tucht en orde heeft gehandhaafd. De Hoge Regering let daarop goed. fol. 109 Om er, zoals verzocht, achter te komen waardoor de voorraden van levensmiddelen en dranken in Indië de laatste jaren aanzienlijk zijn gegroeid, is de boekhouder-generaal om een schriftelijk rapport gevraagd. Er zullen slechts in bijzondere gevallen leraren aangesteld worden boven het vastgestelde aantal. Evenals Heren XVII heeft de Hoge Regering slordigheid, nalatigheid en slecht bestuur van verschillende soorten handelsgoederen in de pakhuizen, vooral met textiel, waargenomen. Zo zijn 767 pakken meer dan eens tevergeefs geveild, 114. 614 lb lange peper, evenals manufacturen en andere goederen, zijn bedorven. Er zijn vele andere voorbeelden van wanorde. Voor de textiel in het algemeen en de genoemde 767 pakken verwijst men fol. 110 naar de generale missive van eind december 1764. Daaruit blijkt dat er niet van slordigheid, nalatigheid of slecht bestuur sprake is, maar dat er onvermijdelijk veel tijd verstrijkt tussen de bestelling van textiel en de leverantie. Door tussentijdse veranderingen kan de textiel dan niet meer verkocht worden. Uit het bijgevoegde bericht van de opperkooplieden van het kasteel blijkt dat er alles aan gedaan is schade te voorkomen. Van 555 pakken Coromandelse, 17 pakken Bengaalse en 195 pakken Suratse textiel, die alle van goede kwaliteit waren, zijn er 129 pakken van de eerste soort naar 
Nederland verzonden. Van de hele partij zijn 323 pakken met 20 1/4 % fol. 111 winst en 14 pakken onvermijdelijk met 34 % verlies verkocht. Op bestelling zijn er 208 pakken naar de buitenkantoren verzonden en 16 pakken dienden voor eigen gebruik. Eind september 1766 waren er dus nog 77 pakken in voorraad. De Hoge Regering let op de belangen van de Compagnie en straft in alle billijkheid voor verzuim, slecht beleid en andere verwijtbare handelingen. Zo is de schade op de lange peper, de manufacturen en dies meer vergoed. Uit de brieven van oktober en december 1764 blijkt dat, voor zover er verlies of te weinig winst op textiel werd gemaakt, dit niet is veroorzaakt door slechte kwaliteit, of dat ze te hoog in rekening was gebracht. Heren XVII zagen geen redenen waarom schout-bij-nacht Nicolaas Houtingh, die een officiële opdracht heeft, geen fol. 112 derde uit de inkomsten van de commandeur zou kunnen genieten, wanneer hij al de toegestane onkosten en emolumenten ontvangt.) 
Meenen wij nogtans dat onse besluiten daartoe op goede gronden genomen zijn en ons tot onse deputatie ook effect dienen te sorteeren, wijl het naar onze sustenue niet meer dan billijk is dat den commandeur zijne, voordat het hoofd van 's Compagnies zeemagt hier te lande kwam, genoten hebbende voordeelen ook bij zijn absentie onverdeelt geniet, mits de verantwoording die op den eersten bij het afzijn van den laatsten alleen rust, buiten het meerder werk en de beslommering waarin dan geraakt, temeer, omdat dit ook niet gestrekt heeft in prejuditie van den heer Houting, als die voor zijne extraordinaire diensten ook naar billijkheid een extra douceur genoten heeft. Echter zouden wij op het teffens door U Wel Edele Hoogachtbare g' avanceerde dat, wijl gemelte douceur gestrekt heeft tot beswaar van de Comp e liefst zouden zien dat men de nodige schikking maakte om de Maatschappij, immers voor zooverre het voormelte 1/3 bedroeg, daarvan te ontheffen, niet gemanqueert hebben aan de begeerte U Wel Edele Hoogachtbare in dezen te voldoen. 
Maar de heren Reynier de Klerk en Michiel Romp, die als gemachtigden van de toenmalige en nu gerepatrieerde commandeur Hendrik Booms optreden, toonden in een rekening courant van 22 juli 1766 aan dat zij geen geld van hem in hun bezit hebben om een derde van diens salaris tijdens de afwezigheid van Nicolaas Houtingh, namelijk rsd 600, te restitueren. Booms borgen stonden alleen garant voor de gelden onder zijn beheer. Men moest dus wel blijven bij het besluit van 8 juni 1762 om hem alleen de genoemde emolumenten en voordelen te laten behouden. Bovendien was dit besluit genomen voordat Houting werkelijk was uitgezonden. De eed die de scheepsleiding over de schepen uit Nederland moet afleggen ter verantwoording van de meegegeven 200 Spaanse realen, wordt, zoals Heren XVII veronderstellen, slechts in buitengewone gevallen gevraagd. fol. 114 Heren XVII zijn terecht verontrust over de zwakte van het garnizoen te Batavia en in alle vestigingen in de Oost. Daarom is men bedroefd dat het gebrek aan volk Heren XVII heeft verhinderd daartegen maatregelen te nemen. In de brief van 21 oktober 1765 is bericht dat men van plan was zoveel mogelijk manschappen te zenden. De Hoge Regering hoopt vurig dat deze belofte beter wordt uitgevoerd dan voorheen. Daarom is ook bevolen om, nu er op Ceylon vrede is, aan de Kaap de Goede Hoop geen militairen meer voor dat gouvernement van de schepen te halen. Alles heeft nog niet veel effect gehad. Met de 20 schepen die tussen begin januari 1766 en midden oktober fol. 115 uit Nederland te Batavia aankwamen, zijn gemiddeld per schip 61, of in totaal 1223 militairen, gearriveerd. Daaronder waren 275 zieken, van wie ten minste een derde is overleden. In bovengenoemde periode zijn er in de hospitalen te Batavia 634 soldaten overleden. Zo zijn er van de gestuurde militairen 589 overgebleven, van wie er 434 naar diverse kantoren zijn gezonden. De vraag van de kantoren in de Oosterkwartieren kon op verre na niet gehonoreerd worden, noch kon men het garnizoen te Batavia voltallig maken. Men moet weer krachtig aandringen op het zenden van extra troepen, want zo kan het niet verder gaan. Naar aanleiding van de tevredenheid van Heren XVII over de uitbreiding van het korps van artilleristen meldt men dat de kundige en ijverige majoor Claudius Antoni van Luepken deze militairen goed heeft getraind en hun discipline heeft verbeterd. 
fol. 116 De artilleristen toonden verleden jaar aan de gouverneur-generaal hun ervaring in de exercitie. Uit de brieven naar de kantoren waar men in textiel handelt, blijkt dat er streng op gelet wordt dat het monopolie daarin gehandhaafd blijft. De resolutie van 17 juli 1765 bewijst dat er alles aan wordt gedaan om particulieren te weren uit de aanvoer te Batavia van textiel uit de Westerkwartieren. Men wil die geheel voor de Compagnie houden. In de resoluties van 21 januari en 13 mei 1766 zijn doeltreffende maatregelen genomen, opdat degenen die de voorschriften verkeerd hadden uitgelegd, ze stipt naleven. De Hoge Regering ontkent fol. 117 dat ze de officieren van justitie zou belemmeren in het uitoefenen van hun ambtsplicht. Justitie is geen zaak van de regering. De rechtsgang is beslist niet door politieke besluiten tegengehouden. Om de besprekingen niet te belemmeren in het geval dat de Bataviase negotieboeken later zijn ontvangen, is op verzoek van Heren XVII aan de opperkooplieden van het kasteel opgedragen ze bij eerste gelegenheid voor verzending naar Nederland gereed te hebben. Er zullen ook afschriften in tweevoud van de administratie van textiel in de pakhuizen meegezonden worden. De overige gevraagde stukken fol. 118 zijn te omvangrijk en het maken van afschriften zou het schrijfwerk aanmerkelijk doen toenemen. Zoals Heren XVII wensten is vanaf begin september 1766 in de negotieboeken vermeld welke soorten textiel naar Nederland werden gezonden en welke voor Indië waren bedoeld. Ze keurden ook goed dat alleen de Compagnie in staartpeper zal handelen, maar vonden het vreemd dat een argument daarvoor de aanzienlijke winsten bij verkoop te Surat waren, terwijl niet bleek dat er sinds enige jaren daarheen staartpeper was verzonden. In 1753/54 is daar evenwel tegen ƒ 61, 5 1/3 de 100 lb, of met 498 1/4 winst, verkocht en in 1763 ging er 24. 000 pond naar Surat, die 42 % winst opleverde. Op 24 mei 1763 moest men besluiten voor een reaal fijn goud fol. 119 rsd 19 1/2 te betalen, maar in oktober 1763 en in de brief van 8 mei 1764 berichtte men dat er weer rsd 19 voor werd gegeven. Zo is in 1762/63 ruim 802 mark goud voor de eerste en in 1763/64 ruim 795 mark voor de tweede prijs gekocht. Zo nodig zal men gebruik maken van de toestemming van Heren XVII om vreemdelingen die zich net zo onbetamelijk gedragen als de commanderende officier van het Engelse oorlogsschip The Panther, Amnesly Browne, uitsluitend te helpen met water en brandhout. Daar de Compagnie ze zeer nodig heeft, zullen essayeurs slechts bij uiterste noodzaak met andere taken belast worden. Heren XVII maakten er een opmerking over dat in de brief van 3 februari 1764 naar Banda opperkoopman Gerrit Aansorg fol. 120 tot hoofdadministrateur werd aangesteld terwijl hij daarvoor de bekwaamheid miste. Zij deden dat ook over de terugzending van de gewezen negotie-overdrager Carolus Joostensz, die door gouverneur Jacob Pelters was ontslagen en naar Batavia gestuurd. De Hoge Regering voert aan dat Aansorg naar Banda was gezonden zonder dat zijn onbekwaamheid bekend was en dat hij geheel niet aan de verwachtingen had voldaan. In het algemeen stelt men slechts dienaren aan van wie de bekwaamheid is bewezen, of van wie men verwacht dat ze die zullen verwerven. Maar die zijn niet altijd beschikbaar juist nu Heren XVII hebben bevolen dat er scherp op bekwaamheid moet worden gelet. fol. 121 Wat Joostensz betreft, hij is weer als boekhouder in dienst genomen maar naar Makassar, en niet naar Banda, gezonden. Voor zover bekend vervult hij zijn taak daar naar genoegen. De gouverneur-generaal is dankbaar dat Heren XVII zijn overwegingen voor vermindering van de zware kosten te Batavia, Java's Oostkust, Cheribon en Bantam hebben goedgekeurd. Dit spoort hem aan om de belangen van de Compagnie ijverig te blijven behartigen. Het bevel van de gouverneur-generaal om bij een vacature de posten van brigadier, kolonel etc. onvervuld te laten zal worden uitgevoerd. fol. 122 Er zullen slechts als hoofd van de militie een luitenant-kolonel en een majoor aanblijven. Op het ogenblik zijn er als hoofd een kolonel en naast hem een titulair kolonel, een titulair luitenant-kolonel en twee majoors titulair. Behalve de zaken die Heren XVII voor henzelf reserveerden, is op 18 juli 1766 besloten het rapport van de gouverneur-generaal onder de leden van de Hoge Regering te laten rondgaan en daarna de voorstellen te behandelen. De zaken waarvoor geen twee derde meerderheid is te verkrijgen, zal men aan Heren XVII voorleggen. Deze maakten vele malen, in het bijzonder de laatste jaren en in 1761/62, 
opmerkingen over de vergroting van het Indische kapitaal. fol. 123 Ze verwachten dat voor het behoud van de Compagnie) 
zodanige schikking zullen maken dat den Nederlandsen staat zooveel mogelijk worde ontheft en bevrijd van een last, die bij aanhoudentheid tot haare ruine zoude strecken. Hebben wij, om in dezen met de vereischte klaarheid te kunnen disponeeren, schoon men behoudens den eerbied voor hoogsderzelver remarques hier steeds het mogelijke bedoelt en betragt om door vermeerdering der retouren (waarvan de twee jongste jaren de levendigste blijken dragen) besnoeying der lasten, vermindering der restantes en accresseering der winsten den Indischen staat te verminderen, den visitateur en boekhoudergeneraal gedemandeert en opgedragen om hunne consideratiën, gesterkt met bewijzen over dit sujet, aan ons te suppediteeren, vooral nopens de schikking die nog zoude kunnen gemaakt worden, ter beantwoording aan U Wel Edele Hoogachtbare oogmerk. 
De visitateur-generaal en de boekhouder-generaal kregen extracten van alle relevante passages in de brieven van Heren XVII en van alles wat daarop door de Hoge Regering werd geantwoord of daarover werd besloten. fol. 124 De besluiten die zij hierover namen, zal men naar Nederland doorgeven. Door toezending van een extract uit de brief uit Nederland van 4 oktober 1765 zal men de diverse kantoren aansporen om de negotieboeken tijdig gereed te hebben en naar Batavia te sturen. De boeten op nalatigheid zullen zonder consideratie opgelegd worden. Zoals Heren XVII wensten zal de boekhouder-generaal ten eerste worden opgedragen bij de generale Indische staatrekening een lijst met openstaande rekeningen te voegen onder vermelding van hun aard en de veranderingen met het voorafgaande jaar. Ten tweede zal hij bij iedere hoofdpost moeten aangeven welke veranderingen er waren. fol. 125 Zo kan men die in één oogopslag zien. Hetzelfde is aan de boekhouders op de buitenkantoren bevolen. Ook de negotieboekhouder te Batavia moet deze informatie jaarlijks in tweevoud met de Bataviase staatrekening naar Nederland meesturen samen met een opgave van de schulden te Batavia. Op voorstel van deze negotieboekhouder is op 29 augustus 1766 besloten dat hij niet in één bedrag zal noteren hoeveel winst of verlies het hoofdkantoor op partijen uit het voorafgaande jaar heeft gemaakt, maar alle winst en verlies, uitgaven en onkosten gespecificeerd zal vermelden. fol. 126 In de staatrekening van Batavia zal hij slechts vermelden wat er dat jaar mee gebeurde. Daar het aangeven van veranderingen in de hoofdposten slechts betrekking heeft op de generale staatrekening, zal de negotieboekhouder kunnen volstaan met het overleggen in tweevoud van het rapport dat hij bij het sluiten van de boeken aan de Hoge Regering aanbiedt. Onder de titel Specificatie der Debet en Credit lopende Reekeningen zal dit rapport de crediteuren en debiteuren vermelden en de oorsprong van deze posten. De directeur-generaal zal desgewenst de Bataviase staatrekening mogen verbeteren of nader verklaren. Voor de controle van de credit en debet rekeningen van de Bataviase negotieboeken verwijst men naar de reeds toegezonden resolutie van 5 november 1765. fol. 127 Op de vraag van Heren XVII naar memories van schulden op de buitenkantoren is het bevel die te zenden vernieuwd. Voor zover die via Batavia gaan zullen ze behoorlijk worden doorgezonden. Ceylon en Bengalen zenden die direct, Coromandel, Surat en Malabar via Ceylon. Uit de laatste drie kantoren gaan er kopieën naar Batavia. De Hoge Regering zal geen suiker en arak weigeren aan officieren van vreemde schepen, maar levering zal niet tegen zo een lage prijs geschieden dat ze deze producten elders voordelig kunnen afzetten. Dat betreft vooral de arak in Europa. Dit is nadelig voor de Compagnie. fol. 128 Men hoopt wel dat de resoluties van 20 en 24 juni 1766 betreffende de vrije koopman Abrahams worden goedgekeurd. De wens van Heren XVII om vreemdelingen waar men geen voordeel van heeft, niet tot de burgerij toe te laten of in dienst te nemen zal vervuld worden. Men zal ze zo snel mogelijk laten vertrekken. In antwoord op de brief uit Nederland van 4 oktober 1765 meldt men dat een partij Bandjarmasinse peper die bedorven was, aan de Chinezen is verkocht op voorwaarde dat ze niet naar Kanton wordt verhandeld. Ze ging naar Amoy, vanwaar ze wegens de handelsgebruiken niet naar 
Kanton gaat. Nu gaat men over tot de beantwoording van de brief van 21 oktober 1765. fol. 129 Op de herhaalde opdracht van Heren XVII zal zo mogelijk steeds de helft van de retouren voor de kamer Amsterdam zijn. Zoals werd bevolen zal er in 1767 boven dit quotum nog 300. 000 lb peper en 100. 000 lb koffiebonen naar Amsterdam gaan. De voorraad aan koffiebonen uit 1765 zal niet genoeg zijn. Die gaat met het naschip de Vrouwe Elisabeth Dorothea mee, dat volgens besluit van 10 juni voor Enkhuizen was bedoeld maar nu aan de kamer Amsterdam is geconsigneerd. De vijf schepen uit Bengalen zullen het tekort op het aandeel voor het Noorderkwartier wegwerken, terwijl de inkoopwaarde van de lading van de Vrouwe Elisabeth Dorothea gering is. fol. 130 Men zal proberen zoveel schepen voor de kamer Amsterdam te gebruiken als het aandeel van die kamer in de retouren vereist, en verder vooral naar de kamers te zenden die achterstaan op hun aandeel. Het eerste is wegens gebrek aan schepen niet steeds uitvoerbaar. Het tweede wordt ook vaak belemmerd.) 
Omdat niet alleen de kamers van de Maas en 't Noorderquartier geen schip of scheepen van Ceilon krijgen, maar ook de directe Chinasche vaart, het min of meer vertrekken van retourbodems uit de Ganges, het verongelucken van scheepen enz. grote en onvoorziene veranderingen in de liquidatiën kunnen tewegebrengen, die wel alles van de oplettendheid vorderen, doch echter zodra niet te redresseeren zijn als exteeren. Behalven dat de verzameling van diverse articulen hier ter hoofdplaats ook aan veele lotgevallen onderworpen is, welke veeltijds ten uittersten bezwaarlijk ja ondoenlijk maken om te handelen, zooals men wel anders wilde. Terwijl inzonderheid onoverkomelijkst is om ten aanzien van de peper de juyste verdeeling te maken, zal het een of ander schip niet wanladen vertrekken, wijl dezen korl, nadat de scheepen van 't overige cargasoen reeds voorzien zijn, in de respective bodems gestort word. 
Men is zeer verwonderd dat commandeur Hendrik Booms in Nederland een rapport heeft ingediend over de toestand van de Tulpenburg dat geheel afwijkt van de verklaring die hij, samen met andere zee en scheepsbouwdeskundigen, in 1763 na aankomst van dit schip te Batavia heeft afgelegd. Tot zijn eigen nadeel lijkt hij de aanzienlijke defecten die nu aan de Tulpenburg zijn geconstateerd, niet aan de baas van Compagnies timmerwerf te Middelburg te willen wijten. fol. 132 Daarmee suggereert Booms dat de scheepsbouwdeskundigen bij de inspectie te Batavia onzorgvuldig tewerk zijn gegaan. Hij wil zo voorkomen de baas van de timmerwerf te Middelburg te beschuldigen. Bij inspectie van de Tulpenburg voor de terugreis naar Nederland via Ceylon constateerden commissarissen zulke ernstige gebreken dat is besloten dit schip niet te laten vertrekken. Hieruit blijkt dat die niet reeds na de uitreis ontdekt konden worden en zeker niet toen al veroorzaakt zijn. fol. 133 Het inspectierapport van juli 1763 wordt nogmaals aan Heren XVII toegestuurd. Ze zullen het met de Hoge Regering eens zijn dat het onmogelijk is dat in minder dan een jaar 30 balken, 16 steunen en 24 knieën zo zijn verrot dat de bouten in de steunen en op andere plaatsen zo los zaten, dat ze er met de hand waren uit te halen. Uit zorg voor de Compagnie is dan ook op 18 oktober 1763 geschreven dat het zeker niet overdreven is te stellen, dat er bij de uitrusting van de Tulpenburg niet de nodige zorg en nauwkeurigheid is betracht. De Hoge Regering meent dit nog steeds en laat de beoordeling daarvan aan Heren XVII over. Eveneens vertrouwt men op de beroemde billijkheid van Heren XVII voor een oordeel over de gebreken fol. 134 aan de Vrouwe Petronella van de kamer Enkhuizen. Er is reden voor achterdocht. Uit de meegezonden resolutie van 8 juli 1766 en het rapport van gecommitteerden blijkt dat bij inspectie) 
het grootste gedeelte der planken agter in het breeken van de boeg van de hekbalk tot het derde wurp principaal aan bakboordzijde ten eenemaal vervuurt en vergaan waren, dat het eerste, tweede en derde wurp van 't dek mede verrot, de steenen in zijn binnenspanning ten eenemaal aangestoken en insgelijks verrot en vergaan was. Invoegen er tot reparatie van het een en ander, buiten de gebreeken die nog konden ontdekt worden, ses weeken vereischt en wij genootsaakt wierden dat schip van zijne geprojecteerde reize over Bengale na Nederland te excuseeren. 
Men wil de dienaren in Nederland niet onterecht verdenken, maar de gebreken worden wel gemeld, opdat ze onderzocht worden. fol. 135 Dan kan men de nodige maatregelen nemen. Het komt de Hoge Regering voor dat, als in Nederland de spijkerhuid er op de plaatsen waar het meeste bederf voorkomt, dus tussen wind en water, was verwijderd, de gebreken, die te omvangrijk zijn om op de uitreis te ontstaan, zeker ontdekt zouden zijn. Bij de Vrouwe Petronella, die pas vier jaar oud is, zou geen rot zijn opgetreden, als de vergane delen niet uit groen hout waren gemaakt. Het is de vraag of er van de opstellers van rapporten meer geëist kan worden dan het afleggen van de eed. Wellicht moet er eerbied ingeboezemd worden. fol. 136 Als dienaren niet door goede gevoelens geleid worden, springen ze snel uit de band. De Opium Sociëteit bedankt voor de verlenging van het octrooi voor vijf jaar van begin september 1767 tot eind augustus 1772. Men zal deze tak van handel nauwlettend blijven volgen en de voor- en nadelen die zich kunnen voordoen, evenredig tussen de Compagnie en de aandeelhouders verdelen. Dit blijkt uit de veranderingen in de verkoopsprijs bij de resoluties van 31 maart 1763, 13 mei en 17 juni 1766. Overeenkomstig de wens van Heren XVII dat er jaarlijks vijf schepen via Bengalen naar Nederland teruggaan, en fol. 137 gezien de gunstige omstandigheden daar, is daartoe op 27 juni 1766 besloten. In de geheime resolutie van 10 juni en de gewone van 13 en 24 juni, 8, 11 en 21 juli 1766 zijn maatregelen vastgelegd om Bengalen van de vereiste contanten te voorzien. Men verwijst verder naar de brieven die dit jaar daarheen zijn verzonden. Om te voorkomen dat dienaren, vooral zeevarenden, misbruik maken van de toestemming om textiel mee te nemen, en in het bijzonder dat er onder de goederen van particulieren geen soorten zijn die de Compagnie tevergeefs heeft besteld, zijn conform de resolutie van 21 juni 1766 de besturen op Coromandel, Ceylon en te Bengalen de desbetreffende passages uit de brief 21 oktober 1765 toegestuurd. Zij moeten die uitvoeren. fol. 138 Overeenkomstig de wens van Heren XVII is het bestuur te Hooghly bevolen dat dekofficieren voortaan slechts bonte textiel mogen meenemen die uit de magazijnen van de Compagnie komt. Tevens zijn er instructies voor al of niet contante betaling gegeven. De carga's te Kanton in China werd bericht dat Nankings linnen uitsluitend door de Compagnie naar Nederland mag worden verhandeld. Smokkelwaar moet men in beslag nemen. De gecommitteerden die toegestane bagage te Batavia brandmerken, moeten dit de repatriërenden meedelen. Aan de waterfiscaal te Batavia, zowel als aan die te Bengalen en op Ceylon, is met een afschrift uit de brief van 21 oktober 1765 een lijst gestuurd van de goederen die matrozen, onderscheepstimmerlieden, onderzeilmakers, opper- en onderkuipers in kleine hoeveelheden in hun kist uit Nederland mogen meenemen. fol. 139 Alle opdrachten van Heren XVII over patiënten in de hospitalen zijn aan het opperhoofd van het generale soldijkantoor doorgegeven. In een circulaire zijn de bevelen bekendgemaakt betreffende personen die niet voorkomen op de generale monsterrol, of niet aanwezig zijn. De in 1764 gerepatrieerde directeur-generaal Librecht Hooreman had bij Heren XVII een rekest ingediend om ontslagen te worden van een vergoeding voor schade op een partij lange peper. In verband met het commentaar dat van de Hoge Regering daarop was gevraagd, zendt men, om de juistheid van die vergoeding aan te tonen, alle desbetreffende stukken. fol. 140 Ze zijn in een aparte bundel bijgevoegd. Tevens zijn extracten uit de resoluties van 25 januari en 17 maart 1732 toegevoegd. Hooreman beroept zich daarop in een andere zaak ten onrechte. Hoewel Heren XVII tevreden zijn over het vroeger gevoerde beleid, verklaart de Hoge Regering vrijmoedig, zowel als eerbiedig, dat het duidelijk moet zijn dat de belangen van de Compagnie steeds trouw behartigd worden en dat afwijkingen gestraft worden. Niemand hoeft zich de slechte gedachten over de resolutie van 1732 persoonlijk aan te trekken, maar Hooreman beroept zich geheel onjuist daarop. Het is, net als met de recente kwestie, geheel anders. fol. 141 Volgens de Bataviase negotieboeken van eind augustus 1731 was er te Batavia wel een voorraad van 28. 770 1/2 lb lange peper, maar in 1732 is daarvan slechts 6157 1/2 lb met een verlies van ƒ 371, 11,- te Batavia 
verkocht en 12. 613 lb naar Coromandel gezonden en daar voor de inkoopsprijs en dus zonder verlies verkocht. Per eind augustus 1732 was er na de toegestane afschrijving slechts een voorraad van 8818 lb. Hieruit blijkt dat er van slordigheid geen sprake is en dat de Compagnie voor schade werd behoed. Daar Heren XVII Hooreman de vrijheid geven om bezwaar tegen belastingen te maken waar en wanneer hij dat wenst, zal de Hoge Regering van haar kant iedere actie afwijzen. Repatriërende commandeurs krijgen slechts een premie van ƒ 2000,-. fol. 142 Ze moeten dan de facto als schipper gefungeerd hebben. De klachten van Gerunemi Chitty over ernstige mishandeling door Christiaan van Teylingen waren reeds door Pieter Haksteen in zijn aparte brief van 17 augustus 1765 gerapporteerd en door die inlander in een rekest uit Nagapattinam naar voren gebracht. Daarover kon wegens de vlucht van Van Teylingen toen nog geen besluit genomen worden.) 
Hoe nauwkeurig wij ons ook conform U Wel Edele Hoog Achtb. intentie geinquireerd hebben of het waar zij dat in Indiën bij aankomst van gemeene militairen zekere penningen van hen worden afgevordert om daaruit quasie te vinden de onkosten hunner begravenis, hebben wij echter geen het minste spoor kunnen ontdekken dat een zoo oneigen als onbillijke zaak nimmer te dezer hoofdplaats zoude zijn gepractiseerd. Zijnde het apparent dat de soldaten in dit denkbeeld zullen gekomen wezen door hetgeene hen van de zoogenaamde baarse goede maanden door de respective hoofden der Compagnie voor de monteering word gekort. En na de buitencomptoiren, of wel daar een dus ongepermitteerd middel mogte in gebruik zijn, om den gemenen man begravenis ongelden bij voorraad te doen betalen, schoon der militairen reekeningen na overlijden daarmede altoos bezwaard worden, circulair kennisse en last gegeven dat vertrouwd word zulke indirecte handelingen zullen nagelaten en door de respective ministers en bediendens alle attentie en toezicht gehouden worden tegen die zulx mogten doen of zoeken te ondernemen, ten fine het niet geschiede. 
Het oude bevel dat er genoeg op de soldijrekening van de gewone soldaat moet blijven staan om een begrafenis in Indië te betalen blijft van kracht. De directeur-generaal Jeremias van Riemsdijk dankt hartelijk voor de bevestiging in die functie en de ordinaris en extra-ordinaris raden Nicolaas Harting en Johannes Vos voor hetzelfde in hun functies. fol. 144 Ze zullen de belangen van de Compagnie trouw blijven behartigen. Daar er genoeg leden in Batavia zijn is bij resolutie van 26 juni 1766 als gebruikelijk besloten dat Johannes Vos als gouverneur op Java's Oostkust aanblijft. De oud-president van de Raad van Justitie Reinier Stapel en de vroegere gouverneur op Ambon Gerardus Cluysenaar danken voor het behoud of hervatting van hun gagie, en de eerste ook voor die van zijn emolumenten. De Hoge Regering dankt voor de goedkeuring van de voorlopige bevorderingen. Die zijn bij resolutie van 24 juni 1766 geëffectueerd. fol. 145 Jacob Bikkers Bakker werd in de residentie Bima benoemd daar onderkoopman Anthony Ravensberg, die al 32 jaar in dienst is, wegens ouderdom die functie niet meer kan vervullen. Bakker kent dat gebied goed en voldoet overigens aan alle vereisten. Er zullen, zolang er onderkooplieden beschikbaar zijn, geen boekhouders, assistenten of dienaren met een lagere rang tot onderkoopman benoemd worden. Dit is op 30 juni 1766 in een rondschrijven bekend gemaakt. De tot koopman bevorderde mr. Bartholomeus van Voorst is overleden en de soldijboekhouder te Bengalen Martinus Koning kreeg conform zijn rang zitting in de politieke raad te Hooghly. fol. 146 Personalia. Betreffende de bestelling uit Nederland bij Batavia van 14 oktober 1765 is op 21 juli 1766 besloten om de voorkeur te geven aan de bruine peper. De markt daarvoor in Nederland is goed en het lijkt erop dat dit zo blijft. Daarom was al op 8 en 17 juli besloten slechts een miljoen pond naar China te zenden, geheel af te zien van een zending van 10. 000 lb als geschenk naar Bengalen en te Batavia voor de handel op Limpho en voor de Manillase koopman Gaspar de Leon fol. 147 niet meer dan 300 pikol te bestemmen. Naast 500. 000 lb die met de retourschepen via Bengalen zal meegaan en dat wat er via Ceylon wordt verzonden, zal uit Batavia alles wat er aan bruine peper in 
voorraad is, meegestuurd worden, inclusief 424. 503 lb Malabarse peper. Helaas zal het niet mogelijk zijn om de gehele met nadruk gedane bestelling van 5 miljoen pond uit te voeren. Bovendien kan er geen zes à zeven miljoen pond geleverd worden, doordat de oogst te Bantam niet naar wens geslaagd is. Dit jaar werd vandaar maar 1. 327. 125 lb ontvangen, terwijl dat in de twee voorafgaande jaren van begin januari tot begin oktober 2. 168. 250 lb en 2. 967. 750 lb is geweest. Aan witte peper gaat er op de bestelling van 40. 000 à 50. 000 lb slechts de huidige voorraad van 4000 lb. fol. 148 Wat nog binnenkomt wordt verstuurd, maar daar is weinig kans op, hoewel er nog uit Palembang en Sumatra's Westkust peper moet worden ontvangen. Aan goede en deugdelijke foelie gaan niet alleen 599 sokkels die voor Nederland in voorraad zijn, maar ook 190 sokkels van de soort raap, die met zeewater afgetrapt voor Indië gemist kunnen worden. Tot de aanvoer in het komende jaar wordt slechts aangehouden wat wordt geacht voor Indië nodig te zijn. De sokkels met foelie die met zeewater zijn afgetrapt, zijn gemerkt met de letter W. Hoewel Heren XVII 400. 000 lb nootmuskaat hebben besteld, is besloten 500. 000 lb te verschepen, waaronder zoveel van de vette soort als mogelijk en de overige van de middelbare soort. fol. 149 Heren XVII wezen er al op dat het voordeliger is wanneer de magazijnen in Nederland zijn gevuld dan dat de gewilde soorten in Indië achterblijven. Bovendien meent men dat de foelie beter in een koud dan in een warm klimaat tegen verpulvering beschermd is. Op de bestelling aan kruidnagels wordt 300. 000 à 400. 000 lb gestuurd. Op de bestelling van 1763 is zelfs 200. 000 lb meer gezonden en de situatie is niet gewijzigd. De voorraad in juli 1766 was nog 623. 000 lb en volgens de berichten is er op Ambon een rijke oogst te verwachten. Het bestuur op Ceylon is nogmaals onderhouden over de slechte kwaliteit van de kaneel. fol. 150 Het kreeg het bevel dit aan Heren XVII uit te leggen. Ter bevordering van de afzet in Europa zullen er uit de voorraad te Batavia van 376 balen kaneel 360 verscheept worden gelijk verdeeld over de vier kleine kamers. Die ontvangen immers niets direct uit Ceylon. De overblijvende 16 balen zijn voldoende tot de volgende aanvoer en de vraag uit Manilla neemt af sinds de Engelsen daar verschenen. Overeenkomstig het verbod van Heren XVII om frisse koffie van dat jaar te zenden, zal naast de 600. 000 lb die via Ceylon werd verscheept, de hele voorraad van 1. 472. 941 1/2 lb bonen uit vorige jaren naar Nederland gaan. Mocht het zich tegen de verwachting voordoen dat er te Batavia Bourbonse of Mochase koffie ingekocht kan worden, fol. 151 dan zal voor de eerste conform de opdracht niet meer dan rsd 4 het pikol betaald worden en voor de tweede 6 stuivers het pond. De Bourbonse soort zal men in de originele verpakking laten. Het bestuur te Malabar en Surat is opgedragen zoveel mogelijk van deze soort voor de genoemde prijs te verwerven en deze via Batavia, dan wel Ceylon naar Nederland te zenden. Zoals reeds gezegd zullen de bevelen voor thee op vracht uitgevoerd worden. Op aanplakbiljetten is bekend gemaakt dat die, evenals diamanten en ander edelgesteente, op de gebruikelijke voorwaarden zullen worden aangenomen. Sindsdien is er 47. 120 lb thee op vracht afgegeven, die nu met het vroegschip Enkhuizen voor die kamer zullen meegaan. fol. 152 Het bestuur te Bengalen is opgedragen om de bestelde twee miljoen pond salpeter te leveren. Daar Heren XVII aandrongen op volledige leverantie is van de voorraad van 634. 498 3/4 lb die er tijdens de vergadering was, de te missen hoeveelheid van 375. 000 lb voor verzending bestemd. Daarvan gaat met ieder schip voor Amsterdam 50. 000 lb, met die voor Zeeland ieder 75. 000 en aan ieder van de vier kleine kamers 50. 000 lb. Aan poedersuiker zal men slechts de Bataviase beste soort als onderlast zenden en zover mogelijk niet meer dan de berekende miljoen pond. Daarom is er in de twee schepen voor Amsterdam niet meer dan 80. 000 lb geladen, in die voor Zeeland 90. 000 lb en in elk van de vier schepen voor Rotterdam, Delft, Enkhuizen en Hoorn 125. 000 lb. Zo gaat er met de eerste vloot 750. 000 lb aan poedersuiker mee. fol. 153 Aan sapanhout gaat slechts mee wat voor het stuwen nodig is, hoewel er te Batavia nog een voorraad van 1. 325. 330 lb is. Daar Heren XVII hebben opgemerkt dat dit hout kleiner dan gebruikelijk is geweest, zal het bestuur te Makassar opgedragen worden om de resident te Bima er in het bijzonder op te laten letten dat het niet kleiner is gemaakt. De kleine 
soort brengt in Europa minder op. In een brief van eind december 1763 is het bestuur te Makassar er op gewezen dat er geen wortelhout wordt aangenomen en dat wie het aanneemt het zal moeten vergoeden. fol. 154 Men wil voorkomen dat hout dat niet geschikt is voor het verven, te Batavia verkocht moet worden. Op een kleine partij na die de Chinese jonken naar Amoy hebben meegenomen, is het door de kopers als brandhout gebruikt. De gevraagde hoeveelheid van 150. 000 lb calaturshout wordt gezonden, waarna de voorraad tot 446. 480 lb verminderd zal zijn. Het is de laatste twee jaar niet uit Coromandel besteld.) 
Maar wat nu belangt de indigo Javasche, op welkers verbetering in qualiteit U Wel Edele Hoogachtbare met allen ernst aandringen, deswegens behartigen wij steeds al het mogelijke, zoo door de regenten die tegens onze vriendelijke adhortatiën aan, daaromtrend al te veel ieverloosheid laten blijken. Gelijk die van Succapoura, die zich aan het exempel van zijn confrater, den geweesen Indramayoe' s regent, niet hebbende willen spiegelen, ook in den voorleeden jaare ondervonden heeft te dimoveeren, als met steeds 's Compagnies ministers en bediendens op Javasch Oostkust en Cheribon de nodige toezigt en oplettendheit daartoe aan te recommandeeren. En dat nog jongst op het nadrukkelijkst gedaan is bij de derwaarts afgegane brieven van 27 juni en 21 juli jongstleeden, bij welke laatste den Cheribons resident gelast is geen andere dan d' eerste zoort, die de princen en regenten volgens gehoudenisse moeten leveren, te accepteeren, omdat ons uit de rendementen bleek dat op de 2 e soort weinig winst, mitsgaders op de 3 e selfs bij verkoop in Nederland verlies gevallen was. Echter hebben wij op de instantiën der gezamentlijke regenten en om hen eenigzints tegemoet te komen zedert weder qualificatie verleend om ook, mits deugdsaam zijnde, tweede zoort aan te nemen. 
Men wacht het resultaat af. Overeenkomstig de wens van Heren XVII zend men 14. 932 lb calaturshout voor het verven. Het is het beste dat werd verworven. Er kan niets van de voorwaardelijk bestelde 300. 000 à 500. 000 lb Malakka's of Bangka's tin in blokken gestuurd worden. Er ging een bijzondere zending van 3. 400. 000 lb met de Lindenhof, Jonge Thomas, Nieuw Rhoon fol. 156 en Bartha Petronella naar China. Vervolgens is er met de Jonge Lieve nog 1. 000. 000 pond gestuurd ter vervanging van 800. 000 lb, die samen met de contanten en andere goederen met de verongelukte Lindenhof werd verloren. Zo bleef er niets in voorraad en is er, om de Jonge Lieve de vastgestelde hoeveelheid mee te geven, ook nog 114. 500 lb Malakka's tin in inktkokers naar China verzonden. Zo is er op 17 juli 1766 besloten dat er op de bestelling maar 20. 000 lb van die soort gestuurd kon worden, niet zozeer omdat er niet meer van besteld was, maar omdat er niet meer voor handen was. De supercarga's in China is bevolen met de wensen van Heren XVII voor het zenden van een grote of kleine hoeveelheid van tin in blokken naar Nederland rekening te houden. Hoewel het vroegere opperhoofd in Japan Herbert Vermeulen beweert dat alleen de Nederlanders Satsumase kamfer vervoeren, is het zeker dat de Chinezen daarin particulier handel drijven. fol. 157 Andere dienaren die op Japan en China voeren, en de Chinezen zelf verklaarden dat. Omdat Heren XVII hebben toegestaan in Japan, naast 20. 000 lb Satsumase kamfer voor Nederland, zoveel kamfer in te kopen als in de Westerkwartieren tegen gunstiger prijzen dan in Europa is af te zetten, besloot men om de hele voorraad van 28. 000 à 29. 000 lb voor die streek te bestemmen. Wanneer het aanstaande voorjaar de bestellingen van kamfer uit de Westerkwartieren zijn ontvangen, zal men besluiten hoeveel boven de hoeveelheid voor Nederland uit Japan gevraagd gaat worden. Recente informatie is steeds het beste. Men zal uit Bandjarmasin geen ruwe diamanten meer bestellen, maar de Kronenburg neemt op de bestelling van 1764 nu 525 1/4 karaat mee, wat 25 1/4 karaat meer is dan besteld. Wat die minder dan er voor in rekening is gebracht zullen opleveren, komt ten laste van de residenten. fol. 158 Er zal slechts buitengewone witte benzoë van de soort cabessa gezonden worden, maar er is weinig kans op de gehele uitvoering van de bestelling van 5000 pond. Het bestuur te Padang is daartoe wel aangespoord en zal er op letten. De voorraad die nu met de 
eerste vloot meegaat, is slechts 375 pond. Op de vraag van Heren XVII hoe particulieren de mindere soorten benzoë weten af te zetten, antwoordt men dat de inlanders deze te Batavia, geheel Java, de Grote Oost, Borneo, Palembang en elders in de tempels gebruiken om te verbranden. Als ze het kunnen betalen, verbranden ze benzoë ook in huis. De afzet of het verbruik in een jaar is niet vast te stellen, te meer daar de Engelsen er op hun bezittingen te Natal en Tapanuli ook in handelen. fol. 159 Het is dus niet verwonderlijk dat ze benzoë in Europa verkopen en mogelijk meer van de beste soort dan de Compagnie. Daarvan is genoeg te krijgen om ook de mindere soorten te kunnen accepteren. De Engelsen nemen die tegelijk van de inlanders af en kunnen op Sumatra's Westkust makkelijk dwang toepassen. Men zal de bestelde 50. 000 lb Javase curcuma zenden en alles wat er aan Javase cardamom binnen komt. Van het laatste is pas 1 1/4 pikol ontvangen. Tevens zendt men 1000 stuks gekonfijte nootmuskaat en, uitgezonderd wat in voorraad is, 48 potten met 1000 pond moernagels, waarmee geen betere afzet mogelijk is en die ook voor Nederland besteld waren. Bovendien gaan er op proef mee 2000 pond Bataviase gekonfijte gember, omdat de 10. 000 lb Siamse niet te bemachtigen waren, en 6000 lb lange peper, als die hoeveelheid op Java te verkrijgen is. fol. 160 Daarvan is nog maar 2021 pond aangevoerd. De zending naar Nederland omvat verder 6000 lb staartpeper en 217 lb guttegom van de bestelde 2000 lb. De bestelling van 6000 lb parelmoerschelpen wordt zoveel mogelijk uitgevoerd, evenals de hele bestelling van 80 leggers dubbele arak en 30. 000 lb tamarinde. Na aftrek van wat in Indië nodig is, zal men, zoals is toegestaan, de hele voorraad Javase katoenen garens sturen. Nu zal meegaan 7500 lb letter A, 10. 000 lb letter B, wat meer is dan de bestelde 3000 en 4000 pond, 22. 125 lb letter C en 17. 750 letter D. Aan de hoeveelheden van de bestelde soorten wordt zoveel mogelijk voldaan en de vermeerdering van de fijne kwaliteiten A en B heeft alle aandacht. fol. 161 Aan het bestuur op Java's Oostkust is nogmaals om de bestelde monsters gevraagd. Op navraag naar de bijzondere strengen die in Nederland onder het Rembangse en Djoannase garen waren ontdekt, kreeg men tot antwoord dat die gekookt waren om te verven en door onoplettendheid tussen de ongekookte strengen terecht waren gekomen. Het bestuur op Java's Oostkust, de resident te Cheribon en de gecommitteerden over de zaken van de inlanders te Batavia is bevolen om er goed op te letten dat iedere soort apart en onvermengd onder zijn letter blijft. Hiermee komt men tegemoet aan de klachten van Heren XVII dat in balen onder letter E, of dispens soort, stukken van even goede kwaliteit als die van letter C van het Cheribonse en letter D van het Jacatrase garen waren aangetroffen. fol. 162 De bestellingen direct van de buitenkantoren zullen uitgevoerd worden en, behalve wat hierboven is genoemd, zal er niets gezonden worden dat niet besteld werd. Waarom er in 1764 ongevraagd 1000 pakken textiel uit de Indische voorraad zijn gezonden, is toen duidelijk uitgelegd. Men verwijst daarnaar. Men zal voortaan de wens van Heren XVII respecteren en bovendien de textielhandel in Indië zoveel mogelijk bevorderen. De opperkooplieden van het kasteel te Batavia is opgedragen om niet te vergeten bij de overzichten van de voorlopig uitgevoerde bestellingen ook de nog aanwezige voorraden te vermelden. fol. 163 Zo was dat in 1765 na de belading van de tweede vloot met het Bankase en Siamse tin geschied. Op de klacht van Heren XVII dat eerdere vragen bij de bestelling uit Bengalen niet waren beantwoord en bestellingen zonder enige uitleg niet waren uitgevoerd, is op 30 juni 1766 besloten om niet alleen het bestuur te Bengalen, maar ook dat op Coromandel, Ceylon en te Surat te bevelen de vragen te beantwoorden. Ze zijn nogmaals daarheen gestuurd. Op nalatigheid is een boete gesteld van zes maanden gagie ten bate van de diaconie te Batavia. fol. 164 Hiermee zijn de brieven van Heren XVII en de bestelling voor 1767 beantwoord. Aan de lading voor de kamer Amsterdam zijn 16 pakken firtij, of uitschot, toegevoegd. Deze textiel werd onlangs uit wat voor Nederland was aangenomen door het bestuur te Bengalen tegen het voorschrift naar Batavia gezonden. Omdat Heren XVII het bestuur te Bengalen toestemming gaf desnoods uitschot te verzenden, doet de Hoge Regering dit nu, maar vooral daar ze in Indië niet voordelig te verkopen valt. Men zal voortaan in de facturen en de afpakbriefjes melding maken van de firtij en niet geprijsde textiel. fol. 165 Vervolgens worden de berichten uit de 
buitenkantoren en wat te Batavia sinds de generale missive van 8 april 1766 is voorgevallen, samengevat. 
Ambon Onder verwijzing naar de geheime brief uit Ambon van 25 mei 1766 behandelt men de patrouillering in het laatste najaar en voorjaar tegen smokkelaars van specerijen langs de zuidkust van Ceram en nabijgelegen eilanden. Er wordt niet alleen gewag gemaakt van de expedities waartoe het Ambons bestuur op 14 oktober 1765 heeft besloten en die waarvan de Hoge Regering in de generale missive van 8 april 1766 melding maakte, fol. 166 maar men komt ook terug op de generale missive van 20 oktober 1765. Daarin stond dat de patrouilleschepen het vorige jaar de benteng te Kilibon en de dessa's Zeyler en Tobo niet hadden kunnen aanvallen. Daar dit de belangrijkste smokkelnesten van de rondzwervende Makassaren en Buginezen zijn, besloot het bestuur op Ambon er toch een aanval op te doen en daartoe een vloot van een sloep, drie pantjalangs en 30 orembaaien uit te rusten. Die was bemand met 1347 koppen, officieren en subalternen, zowel Europeanen als inlanders, en stond onder het commando van kapitein-militair Hendrik van den Brink.) 
Dat ook in zooverre aan het oogmerk beantwoord heeft dat die van Tobo, schoon ze in den beginne weigerden tot de kruissers af te komen en die van Kissalaut tot twee malen hen tragtede te ontzetten, eindelijk pardon verzogten en zich onderworpen. Waarin ze alras door die van laastgemelte negorij zoo wel gevolgt wierden, als door den orangkaay en orangtouas op Zeylor en het radja van Quellemoerijs, die dan ook alle in submissie aangenomen en, nadat ze in scriptis onder meer belooft hadden de Comp e getrouw te zullen wezen, ieder met een vlag beschonken zijn. 
Dat de dessa's Tobo en Kissalaut zich voornamelijk hebben onderworpen om groter onheil te voorkomen en dat ze hiervoor gestraft zijn, blijkt hieronder. In de dessa's Kilibon, Batulomin, Enna Enna en Olrong is bij inspectie geen smokkel aan het licht gekomen. Rarakit is echter door de kanonnen van de orembaaien in brand gestoken, omdat de bewoners weerstand boden en, naar werd vernomen, de meeste van hen zich gewapend in de bossen hadden verborgen. Desondanks zijn er na de terugkomst van de patrouilleschepen toch weer 30 Ceramse vaartuigen in die streken verschenen en zelfs hebben er drie met kruidnagels, die van Zeyler, Kilibon en Guli Guli kwamen, Itawaka aangedaan. Er zijn nog meer zulke vaartuigen op andere plaatsen gesignaleerd. fol. 168 Deze ontrouw is sommige dessa's duur te staan gekomen door de patrouillering die erop is gevolgd. Van de daartoe uitgezonden vaartuigen kwamen half januari 1766 de barken Buis, Draak en Vrijheid en de sloep Taxisboom op Ambon terug, maar de Lieftallige is op 1 januari met ruim 40 man op Bahuluang verongelukt. Daarvan, en noch van de daarbij horende sloep Vreedebest, is tot nu bericht ontvangen. Het bestuur heeft tot eind januari op het hoofd van de expeditie kapitein-militair Johannes Nestius en op nieuws van de Lieftallige gewacht. Nestius verscheen pas op 20 maart. Eind januari zijn de sloep Haak fol. 169 en 12 orembaaien bij de reeds teruggekeerde genoemde vier schepen gevoegd en onder kapitein-militair Hendrik van den Brink op 11 februari op expeditie uitgezonden. Bij de dessa Hatiakoe ontdekte men niets kwaads, maar in een erg afgelegen kreek in het bos trof men twee Makassaarse vaartuigen aan die in brand zijn gestoken. De orangkaja en de kapitein van deze dessa waren gevlucht en dit dorp is ook aangestoken. De raja van Werinama was er ook van doorgegaan, maar weer teruggekeerd. In die dessa is niets illegaals waargenomen en evenmin te Hatumeten, maar te Tobo weigerde de orangkaja bij Van den Brink te komen, omdat hij tegen zijn belofte met de bewoners was gevlucht voordat er een schot was gelost en men aan land was gegaan. De vruchtbomen daar zijn vernield, maar van dat gespuis, noch van kruidnagel- of nootmuskaatbomen, is iets aangetroffen. fol. 170 Te Batoeassa is niets waargenomen uitgezonderd in het nabijgelegen bos een zakje met kruidnagels en twee zakken nootmuskaat. Die zijn meegenomen en de dessa is in brand gestoken. Bij Tobo raakte de vloot in een harde 
storm, waarin vijf orembaaien verloren gingen en de sloep Haak veel schade aan ankers en rondhout kreeg. Nadat ze zo goed mogelijk gerepareerd waren, ging men verder naar Kissalaut, waar de inwoners na een hardnekkig gevecht zijn gevlucht en de dessa is platgebrand. Bij inspectie van Zeyler, Keffing en tussenliggende dessa's is niets verdachts opgemerkt en zelfs op Geser zijn geen mensen, noch op Ceram Laut specerijbomen of iets strafbaars gesignaleerd. De orangkaja op Keffing heeft zich onderworpen. Wegens de slechte staat van de toen zes overgebleven orembaaien heeft de scheepsleiding besloten van een tocht naar Goram, Pulau Manawoka en Salawati af te zien ook daar er op die plaatsen zonder kleine vaartuigen niets gedaan kon worden. fol. 171 Hoewel de Hoge Regering had bedoeld dat de zuidkust van Ceram nogmaals werd aangedaan, zag men daar bovendien vanaf uit vrees voor het opsteken van de oostenwind. Dat bleek wel zeer nodig te zijn geweest, want hoewel in of bij de dessa's Uring, Enna Enna, Batulomin, Quellemoeris, Kilibon, Kissalaut, Zeyler en op andere plaatsen niets illegaals is waargenomen, zijn te Ceram, Afang, Dawang en in het bos bij Tum, te Tobo en Batoeassa 13 Buginese en een Mandharees vaartuig in brand gestoken. Bij Hossan is op de Buginezen, die bij verrassing in het bos zijn aangevallen, buit gemaakt en naar Batavia gezonden: 4 zakken nootmuskaat, 2 zakken kruidnagels, 3 geweren, een sprinkhaan en 2 ijzeren donderbussen. Een hoeveelheid textiel, geld en andere goederen zijn aan het volk overgelaten. fol. 172 De Hoge Regering had meer effect van deze twee expedities verwacht.) 
Want verre dat de straffe die eenige negorijen ondergaan hebben, de anderen zouden afgeschrikt, of wel dat het vernielen van 16 vaartuigen de specerijsluikers van dien handel avers gemaakt zouden hebben, zijn er al spoedig na het terugkeeren van de op de kruistogt gëemployeerde vaartuigen weder verscheide Cerammers en andere zwervers tevoorschijn gekomen en op veele plaatzen, zelfs op die welke haar kort bevorens onderworpen hadden, gezien. 
Daar de smokkelaars na het verbranden van hun schepen wel andere van de bevolking van Ceram weten te krijgen, stelde gouverneur Willem Fockens in zijn geheime brief van 25 mei 1766 voor om bij een volgende expeditie een legertje vanaf Tha, Latu en Hualoy over land tot aan Keffing, of het oosteinde van Ceram, te zenden, ook al duurde dit een jaar of langer. fol. 173 Daarbij moest er wel zolang de moesson het toeliet langs de kust gepatrouilleerd worden. Zo kan dit gespuis, als het de bossen landinwaarts in vlucht, in de tang genomen worden. In zijn brief van 20 september 1766 stelde Fockens zelfs voor niet meer zo toegeeflijk te zijn, maar de regenten van dessa's waar Ceramse of andere smokkelvaartuigen worden waargenomen, in ballingschap naar Batavia te zenden. Dit voorstel zal in de reguliere vergadering behandeld worden. Tegen die rondzwervende Cerammers zijn met weinig resultaat de pantjalangs Liefde, Swaak en Spion uitgezonden, want de laatste is gestrand en de eerste hoog en droog op de wal gezet. fol. 174 Volgens zijn brief van 20 september 1766 besloot het bestuur inmiddels om evenals in 1764 in de streken waar kruidnagels worden verbouwd, gedurende de oogst te patrouilleren met een sloep, 4 pantjalangs en 22 orembaaien. Het bestuur berichtte in zijn brief van 25 mei 1766 dat de Papoea's ook hun rol hebben gespeeld door niet alleen in december 1765 met 13 vaartuigen op Buru en Ambelau een inval te doen, maar zelfs kort daarop met wel 60 vaartuigen te Abubu.) 
En schoon ze voor Ameth het hoofd gestooten hadden, hebben ze Amblauw geheel verwoest en vandaar 524 menschen geroofd, mitsgaders in de negorij Aboeboe de kerk, school en post, nevens de corre corre en orembaay verbrand, zonder dat hun eenig nadeel van belang heeft kunnen worden toegebragt door de vlugheid hunner vaartuigen, waarmede zij even als de Cerammers, wanneer de kruissers hen onder het geschut krijgen, tegens de wind oproeyen en het dus ontlopen. 
fol. 175 De gewone militairen die voor de laatste expeditie uit Batavia waren gezonden, zijn door het bestuur op Ambon gehouden, maar van de officieren zijn 
kapiteinmilitair Johannes Nestius, een luitenant en 5 vaandrigs teruggestuurd. De gezaghebber en de stuurlieden van de verongelukte bark Lieftallige zijn eveneens naar Batavia teruggegaan. Daar de journalen van dit schip verloren gingen, legden zij ten overstaan van het hoofd van de zeemacht Nicolaas Houtingh en de zijnen verantwoording af. Op grond van hun rapport zijn gezagvoerder Jacob de Klerk en onderstuurman Jan van Triet in de vergadering van 29 augustus 1766 vrijgesproken van wanprestatie en weer in dienst genomen. Maar omdat de andere stuurman Jan Fredriksz het bevel van de gezaghebber om te ankeren niet op tijd heeft uitgevoerd, is hij tot matroos gedegradeerd met een gagie van ƒ 9,- per maand. De Noord Nieuwland kwam met de onlangs verworven kruidnagels en enige andere goederen t. w. v. ƒ 13. 677 behouden uit Ambon terug, evenals de Vrouwe Rebecca Jacoba, de bark Draak en via Java's Oostkust de sloep Taxisboom. fol. 176 De barken Buis en Vrijheid, die eveneens uit Ambon waren teruggekeerd, zijn om rond Madura en de Oosthoek te patrouilleren en om de Engelsen, die zich daar volgens de geheime brieven uit Semarang ophouden, in de gaten te houden, op Java's Oostkust achtergebleven. 
Banda Naast de sloep Troonprins kwamen met de brieven van 23 april, 19 mei en 21 augustus 1765 de Voorland en de Standvastigheid uit Banda terug met 693. 837 pond vette, middelste soort en magere nootmuskaat, 603 sokkels foelie en diverse andere goederen totaal t. w. v. ƒ 92. 617. Maar de Giessenburg kwam op de heenreis in een zware storm en werd bij het binnengaan van straat Buton meegenomen door een sterke westelijke stroom, terwijl er geen ankergrond was. Het schip reageerde niet meer op het roer, het voormarszeil scheurde en zo liep het op de klippen. fol. 177 Dit blijkt uit de brief van 10 maart 1766 van gouverneur Henrik Breton, die op de Oosthuizen naar Ternate op weg was. Samen met de pantjalangs Snuffelaar en Zwaan, de sloep Troonprins die naar Banda moest, en de pantjalang Sukkelaar kwam hij in dezelfde tijd in groot gevaar en verklaarde dat het een wonder was dat ze niet hetzelfde lot hebben getroffen. Van de Giessenburg is de bemanning gered en de contanten, papieren, textiel, slaven en enige kleinigheden zijn in de Troonprins en Snuffelaar overgeladen en naar Banda gebracht. Het deel van de lading dat op Buton in veiligheid is gebracht, blijft daar onder garantie van de koning totdat het bestuur te Makassar het heeft laten ophalen. Enige andere goederen en het kruit kwamen met de pantjalang Swaan naar Batavia, waarop ook de schipper H. Huurman en de stuurlieden van het verongelukte schip waren. Nadat hun journalen door het hoofd van Compagnies zeemacht Nicolaas Houtingh en de zijnen fol. 178 ten overstaan van de advocaat-fiscaal waren gecontroleerd en zij van plichtverzuim waren vrijgesproken, zijn ze in de vergadering van 4 juli 1766 weer geschikt voor dienst verklaard. Door het ongeval met de Giessenburg werd met de Voorland en Standvastigheid slechts 392 1/2 last rijst op Banda ontvangen, waardoor volgens de brief van 23 april 1766 het bestuur reeds op 13 maart het rantsoen per hoofd op 20 pond per maand had moeten stellen. Geheel terecht drong het erop aan om reeds vroeg in het vaarseizoen proviand te sturen. Door een kleinere aanvoer van rijst vanuit Java's Oostkust met de Standvastigheid en Giessenburg had Banda 134 last minder ontvangen dan voorgenomen. Daarom is in de vergadering van 6 mei 1766 besloten om met het eerste opsteken van de westelijke winden naar dit eiland, dat zo vaak door uitbraken van de vulkaan wordt geteisterd, een volle scheepslading rijst te zenden. fol. 179 Terwijl daartoe al op 9 mei de nodige instructies naar Semarang waren gezonden, is op 29 augustus besloten om daarvoor De Drie Papegaaien te gebruiken, die al naar Java's Oostkust op weg was. Op 1 september is het bestuur daar opgedragen om buiten de planken die bij het vervoer nodig zijn, in dit schip 400 last rijst te laden en het, zodra de wind gunstig is, naar Banda te laten vertrekken. Men hoopt dat er daar dan geen gebrek aan voedsel zal zijn. Bovendien is besloten om de Bosschenhove, Oosthuizen en Erfprins zo snel mogelijk naar Banda te zenden, hetzij via Java's Oostkust, hetzij direct, met nog 700 last rijst. Ternate De Oosthuizen is nog niet uit Ternate teruggekeerd, fol. 180 maar in de brief van eind mei 1766 werd bericht dat dit schip met de juist benoemde gouverneur Henrik Breton daar was aangekomen. Het zou al op Java's Oostkust zijn gearriveerd en het wordt spoedig met de afgetreden gouverneur Jacob van Schoonderwoerd te Batavia verwacht. Uit de brief uit Ternate van 19 mei 1766 bleek dat Compagnies troepen) 
het roofnest Tontolij den 6 augustus anno passato veroverd, circa 200, zo groote als kleine praauwen, eenige bentings, de negorij, en fin alles wat twee uuren in het rond gevonden wierd, aan het vuur opgeoffert hebben. Zijnde het trouwlose koningje van die plaats met zijn zoon niet alleen in arrest genomen en na Ternaten opgezonden, maar ook vijf voorname belhamels gemassacreerd en 15, zo canons als rantakken, veroverd. 'Twelk ons doet hopen dat daardoor 's Compagnies gezag om dien ooirt weder werkelijk zal opluiken en alles zich in rust en vrede herstellen. 
Makassar De Hoop keerde via Java's Oostkust uit Makassar terug. Vandaar zijn gewone brieven van 28 mei en 26 juni 1766 ontvangen, en geheime ook van 28 mei fol. 181 en van 28 juni. De gewone brieven bevatten niets bijzonders, maar de geheime van 28 mei berichten dat door tussenkomst van de koning van Boni op de vorige voorwaarden de vriendschap met Buton is vernieuwd. De gezanten konden niet ingaan op de eis om als vergoeding voor het schip Rust en Werk 1000 slaven te leveren, hoewel het aantal tot 500 werd teruggebracht. Dankzij de koning van Boni beloofden ze wel schriftelijk er bij hun koning en rijksgroten op aan te dringen die lijfeigenen te leveren. Als deze dat zouden weigeren, zou wat was overeengekomen, van nul en gener waarde meer zijn. fol. 182 In de geheime brief van 28 juni 1766 staat dat onderkoopman en sjahbandar Jan Hendrik Voll succes had met zijn tocht naar Sumbawa en op redelijke voorwaarden vrede heeft gesloten, nadat koning Muhammad Galal ad-Din Datu Taliwang na zijn dood door zijn zoon Mustapha was opgevolgd. Deze zal tegen betaling in vier termijnen voor de gemaakte onkosten 350 sterke slaven leveren, namelijk dit jaar 50 en de drie volgende jaren telkens 100. Twintig zijn er direct geleverd en de pantjalang de Bedrieger is uit Makassar gestuurd om de overige 30 op te halen. Door deze vrede en de verzoening met de overige partijen is in Sumbawa de rust teruggekeerd, maar de Baliërs, die aanspraak maken op de westzijde, kunnen die makkelijk verstoren. Ze zeggen dat de resident op Bima dat gebied aan hen had beloofd, maar Sinkelaar heeft geprobeerd hen daarvan af te brengen. fol. 183 Ook de resident is bevolen dat te doen. De Baliërs vroegen om uitleg. De vorst van Boni gedraagt zich goed, maar toen hij het datukschap over Sopèng neerlegde, is daar weer een opstand uitgebroken, die makkelijk tot een oorlog kan leiden, vooral als de Wadjorezen, die daar al onrust veroorzaakten, zich er in mengen. De rest volgt in de decemberbrief. Bandjarmasin Uit Bandjarmasin zijn brieven van 20 mei en 3 juli 1766 ontvangen. De tweede kwam met de Oranjeboom, waarmee is aangevoerd: 131. 326 1/4 lb zwarte en 321 1/2 lb witte peper, 525 1/4 karaat ruwe diamanten, 251 7/8 reaal stofgoud, 50 3/8 reaal staafgoud, 10. 000 bossen bindrotting en 36 kisten opium. Die waren door een vaartuig uit Bandjarmasin in beslag genomen. fol. 184 Deze opium was, naar werd beweerd, in een bij Straat Pulau Laut gestrande tweemastbark gevonden. Enige bemanningsleden waren dood aangetroffen. De opium is door de sultan tegen rsd 450,- de kist aan de residenten opgedrongen. Zeer waarschijnlijk was die bark de Engelse London op weg van Madras naar Solo en Tjina die buit was gemaakt en waarvan de bemanning van 55 koppen op 17 na vermoord was. Die hadden zich met de schuit en jol weten te redden en arriveerden vervolgens in Rembang. Volgens de brief van 29 april 1766 van de resident daar rapporteerden die leden van de bemanning dat hun bark, onder het mom van het te koop aanbieden van peper, door twee overdekte inlandse vaartuigen verraderlijk was overmeesterd. Hun vaartuig is hetzelfde dat volgens de brief uit Semarang van 8 april 1766 daar even eerder was geweest. De Hoge Regering is van oordeel dat ze zich, ondanks de hoge prijs van de opium, niet met deze affaire moet bemoeien. fol. 185 Het eigenmachtig optreden van de residenten is afgekeurd en voor hun rekening gelaten. De kisten met opium zijn inmiddels naar Bandjarmasin teruggezonden om aan sultan te retourneren tegen de er voor betaalde 16. 200 Spaanse realen. De sultan werd over zijn gedrag onderhouden. Dit alles blijkt uit de genoemde brieven van de residenten, het besluit van 17 juli 1766 en uit de brieven aan de residenten en aan de sultan van 8 augustus 1766. In de eerste brieven werd bericht dat drie Engelse schepen wegens gebrek aan rijst en water de rivier van Tatas hadden bezocht. Maar het bleek al gauw dat dit voor het eerste schip slechts een voorwendsel was, omdat het door de gouverneur te Benkulen met een brief en geschenken naar de sultan was gezonden om de vriendschap met de Engelse compagnie te vernieuwen en peper in te kopen. fol. 186 Dat heeft echter tot niets geleid. De sultan heeft de Engelsen onthaald en met een beleefde brief weggezonden. Toch geeft dit alles te denken, zoals blijkt uit de als bijlagen meegezonden kopieën van genoemde brieven. Ter aflossing van de bark Arend is de bark Draak met 8 last rijst naar Bandjarmasin gezonden om daar te patrouilleren. De geheime instructie voor de gezagvoerder is bijgevoegd. Timor Uit Timor zijn met de sloep Meeuw brieven van 31 mei en 1 september 1766 ontvangen. Dit scheepje is eerst op Bima terechtgekomen en pas na vier maanden eind juli te Kupang gearriveerd. fol. 187 Daar bevond zich al lang de Jonge Petrus Albertus die iedere dag terug verwacht wordt. Palembang Uit Palembang kwam op 28 juni 1766 de pantjalang Verplichting aan, die door de residenten expres was gestuurd met een brief van 2 juni. Deze bevatte het fatale bericht dat de Lindenhof, die op 12 mei uit Batavia naar China was vertrokken, op 15 mei tijdens een onweer in brand is gevlogen en ontploft. Van de opvarenden kwamen de schipper, die inmiddels is overleden, de opperstuurman en 86 koppen op 22 mei met de scheepsboot te Palembang aan. Zij hadden zich door te zwemmen of anderszins weten te redden. 41 Personen, onder wie supercarga Stuart en assistent Teschemaker, zijn omgekomen. Een rapport over dit ongeval is opgenomen in Batavia's Inkomend Briefboek. fol. 188 Uit de brief van 25 april 1766 uit Palembang blijkt dat er na veel overleg aan 30 vaartuigen van de koning passen verleend moesten worden voor 20. 762 pikol tin en 8654 1/2 pikol peper, wat met het eerder verzonden tin 8462 pikol meer is dan er besteld was. Bij resolutie van 25 juli is vastgelegd dat deze vaartuigen 20. 484 68/125 pikol tin en 9173 20/125 pikol ongeharpte peper te Batavia hebben aangevoerd, wat 277 239/250 pikol tin minder en 518 33/50 pikol meer peper is dan in de passen stond. Op 13 en 21 juni, en 4 juli 1766 is al besloten dat op het dringend verzoek van de koning 12. 213 3/125 pikol tin, die in 1762 niet was betaald, tegen rsd 15 de pikol alsnog aan zijn gezanten te voldoen. Dit is ook gebeurd met 10. 325 lb tin die dit voorjaar door een Chinese anachoda was aangevoerd, die van Bangka naar Palembang wilde oversteken maar te Batavia is aangekomen. Bovendien is 16. 000 pikol tin betaald die dit jaar meer dan was besteld, werd ontvangen.) 
Met het vertrek van bovengemelde gezanten hebben wij den koning bij brief van den 8 julij onder meer ook onderhouden over den sluikhandel die in thin 't zij van Palembang, dan wel, zooals het waarschijnelijkst is, van Banca direct na China gedreven wordt, en den residenten bij letteren van den 12 daaraan nader gerecommandeert alle mogelijke attentie en iever te gebruiken ter voorkoming van deeze schadelijke sluikerijen. 
Met deze brief van 8 juli is de Elisabeth Dorothea vertrokken samen met de pantjalang Verplichting die was teruggekeerd. Het eerste schip moet de in voorraad zijnde peper mee terugnemen en zoveel mogelijk tin. Bovendien dient het de geredde opvarenden van de Lindenhof die niet meer met de pantjalang mee konden, naar Batavia terug te brengen. Maar in plaats van de Vrouwe Elisabeth Dorothea kwam de Verplichting terug met de brief van de residenten van 10 september, waarin zij berichten dat er wel 900 pikol zwarte en 21 pikol witte peper in voorraad was, maar dat de koning pertinent weigerde gecommitteerden voor de verscheping te sturen. fol. 190 Als motief voerde hij aan dat de Rotterdam, die conform geheim besluit van 21 februari 1766 in straat Bangka patrouilleerde, één van zijn schepen had aangehouden die, naar zijn zeggen voorzien van een pas, met tin van Bangka naar Palembang op weg was. De scheepsleiding van de Rotterdam verklaarde echter dat dit vaartuig geen pas had, nabij een Zweeds schip, waarmee het waarschijnlijk smokkelhandel dreef, in beslag was genomen en volgens een Chinees op dat schip aan hem toebehoorde. Daar de Hoge Regering zich steeds meer aan het gedrag van de koning ging ergeren, is het bestuur in een brief van 10 oktober 1766, die wederom met de pantjalang Verplichting naar Palembang werd gezonden, bevolen deze categorisch te vragen of hij de contracten wil naleven en in aanwezigheid van de koning, de kroonprins en nog een kwaadgezind hoveling mee te delen dat zij als de oorzaak van het kwaad worden beschouwd. Men zal afhankelijk van het antwoord maatregelen nemen. fol. 191 Bovendien moet de genoemde peper, of er nu gecommitteerden van de koning komen of niet, in de Vrouwe Elisabeth Dorothea geladen worden, die daarmee zo snel mogelijk naar Batavia moet komen. 
Djambi Uit Djambi kwam de bark Arend terug met een brief van 15 mei 1766 en met de verleden jaar al ontslagen resident Ajax Fredrik van Solms, die zou repatriëren. Maar op 11 augustus is hem toegestaan om wegens slechte gezondheid met opgeschorte gagie te Batavia te blijven totdat hij weer dienst kan vervullen. Siam en Chiha Over Siam valt niets te melden en voor China wordt verwezen naar de aparte brief aan de Gecommitteerden voor de Directe Vaart daarheen. Japan Naar Japan vertrokken op de gebruikelijke tijd met een brief van 21 juni 1766 de Landskroon en Burch met koopwaar, levensmiddelen, benodigdheden enz. t. w. v. ƒ 341. 182. fol. 192 Malakka In juli vertrok de Liefde naar Malakka met brieven van 14 en 25 juni 1766 en een lading t. w. v. ƒ 152. 498, waarbij ƒ 9600,- aan Spaanse realen. In de generale missive van 8 april 1766 werd bericht wat er werd gedaan met 68 kisten opium die van twee Engelse scheepjes waren geconfisqueerd. Uit de geheime resoluties van 21 januari en 4 februari 1766 blijkt waarom de opbrengst van de opium bij openbare verkoop van rsd 46. 404 voorlopig in kas is gehouden. Zoals verwacht kwamen er spoedig met een particulier Engels scheepje twee brieven van Robert Clive en raad te Calcutta beide van 6 januari 1766 met klachten over de inbeslagneming in Malakka van die opium. fol. 193 Zij verzochten om de schade van ropia 103. 017 direct aan de eigenaren te vergoeden verhoogd met 9 % rente per jaar. Na rijp beraad is conform de geheime resolutie van 9 juni 1766 op 14 juni aan de Engelsen in Calcutta geschreven dat er goed nota is genomen van verscheidene onbetamelijkheden in hun brieven. Die blijken uit de meegezonden kopieën. Overigens is gepast en vriendelijk geantwoord. In een aparte brief is de directeur te Bengalen George Lodewijk Vernet samen met de nodige informatie opgedragen deze zaak af te handelen. Dit alles blijkt uit de genoemde stukken en geheime resolutie, alsmede uit het rondgezonden geheime bevel van 13 juni betreffende de handel in opium. fol. 194 Men verzoekt speciaal om de mening van Heren XVII hierover. Tijdens het opstellen van deze brief arriveerde eindelijk na een reis van bijna zes maanden de pantjalang Parelmoer met een aparte brief van de gouverneur te Malakka en een gewone van het bestuur van 10 april 1766.) 
Uit welke wij in dezen maar zullen aanhalen: uit de eerste dat de hoofden van Salangoor, zoo wel als die van Lingij, het secreet besluit der ministers van den 11 september 1764 nopens den inkoop van thin (waarvan wij onder de rescriptie hiervoren gewag maakten) tot een dekmantel schijnen te nemen, van niet verpligt te zijn om de contracten van haare zijde mede langer te onderhouden, alzoo uit dien ooirt geen enkelde inktkoker meer komt en alles aan de Engelschen tegens amphioen getrocqueert word. Dat er volgens de berichten in het voorleden jaar wel 80 Bougineesche vaartuigen te Riouw aangeweest waren, die ruim 100 kisten amfioen van een daar met dezelve tegelijk zijnde Engelschman hadden ingekogt tegens 576 Spaans of twaalf bharen thin ieder kist. 
Uit de gewone brief uit Malakka van 10 april 1766 blijkt dat er ook te Trengganu 30 smokkelschepen met opium zijn aangekomen, die naar Kedah verder voeren, waar ze hun lading aan de inlanders verkochten die ze, omdat die daar weinig opbrengt, weer aan vreemde Europeanen door verkopen. Die betaalden er daar verleden jaar 100 Spaanse realen de pikol voor, of bijna de helft meer dan het daaraan voorafgaande jaar, toen dat 57 Spaanse realen was. De Engelsen bezochten verleden jaar en het afgelopen voorjaar Malakka herhaaldelijk. fol. 196 Daaronder was het oorlogsfregat de Argo onder kapitein Affleck, die de vlag van de Staten Generaal weigerde te groeten totdat hij zag dat hij anders geen benodigdheden zou krijgen. Hij permitteerde zich grote vrijheid, maar is, naar het schijnt, door het bestuur terecht tot de orde geroepen. Maar het ongepaste en ondankbare gedrag van de kapiteins David Rennie en George Dodwell van de brigantijns The Success en Patty gaat nog verder. Zij schonden de gastvrijheid met de brutaliteit clandestien twee vrouwen, drie kinderen en zes slaven mee te nemen. Helaas is de Hoge Regering daarvan, wat betreft The Patty, te laat op de hoogte gebracht, fol. 197 om, toen dat schip te Batavia veel benodigdheden kocht, genoegdoening te kunnen eisen. Daarom is de directeur in Bengalen George Lodewijk Vernet in een brief van 14 oktober bevolen Robert Clive van dit schandelijk gedrag op de hoogte te brengen en met teruggeven van die geroofde mensen, wanneer die met The Success in Calcutta aankomen, een billijke genoegdoening voor het wangedrag van die twee kapiteins te eisen, wanneer die beide in Calcutta terug zijn gekeerd. De besturen te Coromandel, Ceylon en Malabar is opgedragen deze kapiteins, wanneer zij daar mochten verschijnen, uitsluitend water en brandhout te leveren en hen binnen 24 uur te laten vertrekken, zolang als de gegijzelden niet zijn vrij gelaten en er geen genoegdoening is gegeven. fol. 198 Dat moet de Engelsen leren dat men van zulk wangedrag niet gediend is. 
Sumatra's Westkust Van Sumatra's Westkust kwam met een brief van 15 maart 1766 de sloep Ida Wilhelmina te Batavia aan met 225 163/512 mark goud en 2 pakken teruggezonden textiel t. w. v. ƒ 71. 284. Vervolgens arriveerde op 4 oktober een speciaal gestuurd inlands vaartuig met een geheime brief van 26 juni. Daarin werd bericht dat de daartoe uitgezonden onderkoopman Jan Boudewijns van de regent van Groot Passaman toestemming had gekregen aan de mond van de rivier een postje in te richten. Dat was geschied, maar zeker opgehitst door de Engelsen en met hun steun had de regent van Klein Passaman die post aangevallen. fol. 199 Hoewel Boudewijns die 400 man eerst tot het hoofddorp van die regent had teruggejaagd, moest hij zich later toch weer terugtrekken. Hij besloot Batavia zo snel mogelijk op de hoogte te brengen en het om versterking en voorraden te verzoeken. Op 6 oktober is hierover vergaderd en wegens de redenen vermeld in die geheime resolutie zijn 11 oktober de Vlissingen en de sloep Catharina Louisa naar Sumatra's Westkust gestuurd met 100 Europese en 200 inheemse soldaten met hun officieren onder commando van kapitein-militair Poppelman, twee luitenants, vier vaandrigs. Ook gingen er twee bombardiers en vier kanonniers met artillerie en ammunitie mee. Bovendien zijn er 100 last rijst en 20 leggers arak meegestuurd en een brief van 10 oktober met de opdracht de Vlissingen en de daar zijnde Popkensburg en de bark Mossel terug te sturen, alsmede een instructie hoe het bestuur deze veldtocht dient aan te pakken. fol. 200 Hopende op een goede uitslag volstaat men met te verwijzen naar genoemde brief, de geheime resolutie en de brief van het bestuur. Buiten de Vlissingen en de sloep Catharina Louisa gingen al eerder met brieven van 15 april, 27 mei en 30 augustus 1766 naar Sumatra's Westkust de bark Mossel, de sloep Ida Wilhelmina en de Popkensburg, die samen aan koopwaar en huishoudelijke benodigdheden t. w. v. ƒ 332. 450 vervoerden, waaronder aan contanten voor ƒ 132. 556. De Popkensburg nam nog 49 militairen voor het garnizoen mee. Bengalen Uit Bengalen arriveerden via Coromandel de Welgelegen en direct de IJsselmonde met gewone, aparte en geheime brieven van 10 en 11 januari en 20 maart 1766 en 1000 kisten opium, de textiel besteld voor Azië en diverse goederen. fol. 201 De waarde was ƒ 1. 033. 845. Met een antwoord van 11 juli op de ontvangen brieven, met brieven van 14 juni, 5 en 29 juli, 13 augustus en 15 oktober 1766 zijn de Jonkvrouwe Cornelia Jacoba, Welgelegen via Ceylon, de Jonge Samuel, Vredestein via Coromandel, IJsselmonde, de sloep Troonprins en de Vrouwe Petronella via Malakka naar Bengalen vertrokken. De waarde van de totale lading was ƒ 1. 841. 596, waaronder slechts ƒ 1. 573. 884 aan baar zilver en munten. De bestelling van 61 1/2 ton aan edele metalen en contanten kon op verre na niet uitgevoerd worden. Zelfs kon 25 ton, die in de geheime brief van 11 juli was beloofd, niet gestuurd worden, hoewel met het vertrek van de Vrouwe Petronella tot 15 oktober is gewacht in de hoop dat er nog baar zilver zou komen. Daar de tijd drong moest dit schip toen wel vertrekken en kreeg slechts ƒ 207. 996 aan diverse munten mee. fol. 202 In de brief van 15 oktober is het bestuur gemachtigd om op assignatie voor Nederland contanten te accepteren voor de inkoop van goederen voor de gewenste vijf retourschepen, waarvan de lading per schip niet meer dan 8 ton mag zijn. Die contanten mogen ook dienen om de opium en salpeter te betalen en voor goederen bestemd voor Azië. Men hoopt dat het bestuur er net zo goed als verleden jaar in zal slagen contanten in ruil voor assignaties te verwerven. Dat geldt te meer daar het bestuur geen geld meer op assignatie ten laste van Batavia mag opnemen. Ook is het verboden meer goederen te zenden dan er besteld zijn. In de brieven van 14 juni en 11 juli 1766 is bevolen de eerst genoemde vijf schepen naar Nederland te laten terugkeren, als ze geheel beladen kunnen worden. fol. 203 De Welgelegen is dan bestemd voor de kamer Amsterdam, de Jonge Samuel voor Zeeland, de Vredestein voor een derde voor Delft en het overige, inclusief het schip, voor Rotterdam, de IJsselmonde voor Hoorn en de Jonkvrouwe Cornelia Jacoba voor Enkhuizen. Kunnen er evenwel maar vier schepen beladen worden dan moet de IJsselmonde, eventueel via Coromandel, naar Batavia terugkeren. In dat geval zal de lading van de Jonkvrouwe Cornelia Jacoba ieder voor de helft voor de kamer Hoorn en die van Enkhuizen zijn bestemd, terwijl het schip zelf voor Enkhuizen blijft. Als er helaas maar drie schepen vol geladen kunnen worden dan moet de Vredestein die voor Rotterdam is bestemd, achterblijven. Mocht de Welgelegen wegens de reis via Ceylon te laat in Bengalen arriveren om zonder gevaar naar Nederland te gaan, dan moet de Oranjezaal die daar uit Nederland wordt verwacht, rechtstreeks terugkeren. fol. 204 Coromandel De Welgelegen, die via Coromandel uit Bengalen kwam, voerde vandaar 598 pakken textiel aan en slechts een partijtje Golcondase tarwe samen t. w. v. ƒ 361. 134. Direct of via Ceylon zijn uit Coromandel gewone, geheime en een aparte brief van de gouverneur van 24 en 28 februari, 17 maart en 15 april 1766 ontvangen. De Huis te Bijweg en Nieuw Nieuwerkerk, die respectievelijk uiterlijk midden augustus en eind augustus uit Coromandel naar Batavia hadden moeten vertrekken om de textiel met de eerste vloot naar Nederland te kunnen doorzenden, zijn nog niet verschenen. Mocht er één van hen, of beide, nog arriveren dan wordt de textiel vandaar meegegeven. Met brieven van 13 en 23 mei, fol. 205 en 29 juli 1766 is op de Nieuw Nieuwerkerk en de Vredestein, welk tweede schip via Coromandel naar Bengalen ging, zowel als op de Renswoude en Vlietlust, die via Ceylon voeren, aan koopwaar en goederen t. w. v. van ƒ 921. 087 meegegeven. Samen met de lading van de Huis te Bijweg is de waarde in totaal ƒ 1. 511. 269, waaronder aan goud en 9000 Spaanse realen voor ƒ 1. 238. 634. Aanvankelijk was volgens de brief van 13 mei 1766 besloten om op de bestelling van 15 2/5 ton niet meer dan 10 ton aan edele metalen en contanten te zenden en dat er daarom, indien er veel textiel voor Nederland te verwerven zou zijn, 2 à 3 ton tegen assignaties op Nederland opgenomen mocht worden. Zou dat onmogelijk zijn, dan mocht het benodigde tegen de gebruikelijke rente geleend worden. fol. 206 Inmiddels is er uit Nederland voor Coromandel goud ontvangen, wat werd doorgezonden, omdat uit de brief van 17 maart uit Nagapattinam bleek dat het bestuur te Ceylon van Coromandel om 50. 000 pagoden had gevraagd. Mocht het goud op Ceylon niet nodig zijn, dan is het goed te gebruiken op de kust van Madurai. Immers uit de bestelling van Ceylon blijkt dat het bestuur te Tuticorin om ƒ 900. 000 aan goud heeft gevraagd en het bestuur op Ceylon vroeg in zijn brief van 12 april om dat wat aan de bestelling van 7 ton voor 1764 uit Nederland zou ontbreken, aan te vullen. Dit is nodig om op die kust de levendige handel aan de gang te houden. Volgens de geheime brief van 29 april zouden daar 680 pakken gereed liggen. Ceylon heeft uit Nederland duidelijk niet meer fol. 207 dan ƒ 432. 000,- Indische waardering ontvangen, wat met de 50. 000 pagoden uit Nagapattinam, of ƒ 240. 000, niet meer is dan ƒ 672. 000,-. Aan de bestelling ontbreekt derhalve nog ƒ 228. 000,-Dit bedrag lijkt onjuist; ten rechte ƒ 28. 000,-? welk tekort door het bestuur te Nagapattinam verholpen moet worden. Ceylon Zoals uit de brief van 23 mei 1766 naar Ceylon blijkt, zat er, om aan de bestelling van 12 ton tegemoet te komen, niets anders op dan aan het bestuur te Surat op te dragen om 5 ton te zenden en aan dat op Malabar 2 ton. Uit Batavia wordt 3 ton in dukatons gestuurd, terwijl is toegestaan om de ontbrekende 2 ton tegen assignaties op Nederland op te nemen. Hoewel de kas te Batavia niet toeliet meer te zenden, fol. 208 is er alles aan gedaan Ceylon te helpen. Dat heeft zich weten te redden met 3 ton uit Surat, 2 uit Malabar en met de helft van de pacht van de parelbanken. Met de Westerveld, Sloten en Welgelegen, welk laatste schip voor Bengalen is bestemd, de Renswoude, Vlietlust, Thoornvliet en Vrijburg zijn de genoemde drie ton aan dukatons en 16 last rijst naar Ceylon verzonden. De Vlietlust en Renswoude zullen als retourschepen dienen voor de kamer Amsterdam en de Westerveld voor die van Zeeland. Het bestuur mag daar een vierde schip aan toevoegen van de uit Nederland aangekomen bodems. Naast de schepen die in de generale missive van 8 april 1766 zijn genoemd, zijn uit Ceylon met de gewone, geheime en aparte brieven van 10, 22 en 30 maart, 12, 13 en 29 april fol. 209 en 5 mei 1766 de Vlietlust, Vrouwe Petronella Maria, Thoornvliet en De Drie Papegaaien te Batavia aangekomen. Ook kwamen nog uit Ceylon aan de Landskroon en Keukenhof, die uit Malabar contanten naar Galle hadden gebracht, en de Lekkerland, die uit Surat naar Ceylon kwam. Behalve de kolonel en hoofd van de militie Feber en verscheidene andere officieren, brachten deze schepen ook een groep inlandse militairen mee. Voor de gunstige vrede verwijst men naar de generale missive van 8 april 1766, terwijl wat sindsdien voorviel in de decemberbrief behandeld zal worden. Bovendien wordt gerefereerd aan de gewone en geheime brieven naar Ceylon van 13 en 23 mei, 27 juni, 5 en 29 juli en 10 oktober 1766. Malabar fol. 210 Met de Walcheren en Kronenburg, die via Malabar uit de Perzische Golf kwamen, en de Landskroon werden met deze schepen en ook via Ceylon gewone, geheime en aparte brieven van 18 en 21 februari, 12 maart en 15 april 1766 ontvangen. Daarover is op 15, 18 en 22 september vergaderd. Het antwoord op deze brieven zal met de binnenkort naar Malabar vertrekkende Vrouwe Petronella Maria verzonden worden. In de Cochinse negotieboeken waren nu al beruchte verschillen tot ƒ 557. 250 geconstateerd. Op het verzoek van de oud-commandeur Godefridus Weyerman deze zaak, voor zover ze hem en de inmiddels overleden secunde Jan Anthony Sweers de Landas betreft, af te doen, fol. 211 is besloten dit uit te stellen. Het bestuur te Cochin zond nog geen informatie die enige opheldering heeft gegeven. De huidige commandeur Cornelis Breekpot en secunde Francis van Abscouw is nogmaals opgedragen daarvoor snel te zorgen. Weyerman mag bewijzen dat het geld dat ontbreekt, niet ontvreemd is en uitleggen hoe de voorraden per eind augustus 1762 op de erop volgende eerste september voor ƒ 544. 666 zijn opgevoerd. Dit is ƒ 12. 583 minder dan het totale verschil. Op zijn verzoek van 3 oktober 1766, kreeg hij daarvoor de nodige stukken. Surat Behalve de reeds in de generale missive van 8 april 1766 genoemde schepen Amerongen en Renswoude, is begin augustus fol. 212 via Ceylon, waar het goederen t. w. v. ƒ 3152 heeft afgegeven, de Lekkerland uit Surat teruggekeerd. Dit schip bracht gewone en aparte brieven van 10 en 18 april 1766 mee en, naast 200. 000 ropia's, textiel voor de handel in Azië t. w. v. ƒ 241. 619. Eind augustus 1766 zijn met de Kievitsheuvel, Borssele, Ouderamstel en Vrouwe Geertruida gewone en geheime brieven van 14, 28 en 29 augustus verzonden en een rijke lading van specerijen, Japans koper, ijzer, lood, poedersuiker en andere handelswaar en tevens huishoudelijke benodigdheden in totaal t. w. v. ƒ 627. 816. Men hoopt dat deze goederen net zo een goede afzet vinden als die uit de vier schepen, die het vorige jaar naar Surat gingen. Bij een inkoopsprijs van 7 ton is daar toen 9 1/2 ton voor ontvangen, of ruim 133 Heren XVII vroegen in hun brief van 30 september 1760 om commentaar fol. 213 op het verweerschrift van de vroegere administrateur in het provisiemagazijn te Batavia Jean Simeon Elin. Daarin komen ook beschuldigingen voor ten laste van de huidige directeur te Surat Christiaan Lodewijk Senff als de vroegere opperkoopman van het kasteel te Batavia. Bij besluit van 14 augustus 1761 is Senff om commentaar gevraagd, wat nog eens is herhaald. Verleden najaar schreef deze zijn antwoorden in de marge van Elins beschuldigingen en verzocht om een afschrift daarvan en van zijn aparte brief van 15 december 1765 direct naar Nederland te zenden. Nadat Senffs antwoorden behandeld waren, is op 25 april 1766 besloten om aan Heren XVII te berichten) 
dat wij over het algemeen de zogenaamde apologie van Elin voldoende beantwoord oordeelen en ons 's directeurs Senffs bijgebragte allegatiën en bewijzen niet alleen solide voorkomen, maar zelfs overtuigend hebben doen zien dat wijlen den heer directeur-generaal van Golonesse de wettigste reden heeft gehad om op zijne dimotie als eerste administrateur in het provisie maguasijn te urgeeren. En dierhalven ook het daartoe genomen besluit op den 31 december 1754, waarbij hij bovendes voor ses maanden gesuspendeert wierd, zo min gegrondvest is geweest op een onbillijk misnoegen van dien heer, als het, naar het ligt dat toen de zaak van zig gaf, ook aan de andere kant voor geen te geringe straffe kan worden gehouden, bizonder als men reflectie slaat op de daarbij gekomene pecunieele amende van ƒ 14. 736, 10,- hem den 25 februari 1755 opgelegd voor onder zijn administratie bedorven geraakt spek en te min verantwoord vleesch. Terwijl echter, nu de zaak van achteren ontwaard beschout word en Elin zijn caracter nader heeft leeren kennen, de ten zijnen nadeele genome dispositie eer de naam van moderaat en billijke correctie verdienen, dan van te hart of te swaar. Dat dus deze zogenaamde apologie geen de minste reflectie meriteerd en van wegens ons nooit onder U Weledele Hoog Achtbare oogen zoude zijn gekomen, indien ze alvorens hier een attente resumptie ondergaan hadt, en insonderheid, zodanig als thans is, wederlegt was geweest. Gelijk het eerste niet geschied is, omdat, toen Elin dezelve ter onser sessie van den 15 april 1758 indienden en verzogt dat ze aan U Weledele Hoog Achtbaren mogte overgezonden worden, vertrouwt wierd dat, zoals vooral in een schriftuur van die natuur behoord, ook in dit niet dan zuiveren waarheden ter zijner purgeering te vinden waren. Daar integendeel in hetzelve de gedagtenis van wijlen meermelden heer directeur-generaal niet alleen lasterlijk onteerd word, schoon hier en daar verbloemd, om het op een derden, hoewel mede op een frivole wijs, te doen afstuiten. Maar hij zigzelve ook emancipeert om wegens de op zijn sujet genomene dispositiën aan deze tafel na het klagtschrift door welmelden heer directeur-generaal tegens hem ingelevert, bestempelt te hebben dat het met loutere animositeit geschreven en met onwaaragtige beschuldigingen opgevult was, te zeggen, het dus zoveel reflectie niet meriteerde om een eerlijk dienaar op fundament van 'tzelve te condemneeren en ongelukkig te maken. Om al hetwelke hij Elin, na het gevoelen van de meeste onser, geen consideratie bij U Weledelen Hoog Achtbaren meriteerd. 
Hoewel de uiteindelijke beslissing aan Heren XVII blijft voorbehouden, menen enige leden van de Hoge Regering dat Jean Simeon Elin, doordat hij werd geschorst uit zijn ambt met verlies van gagie, al genoeg is gestraft en voortaan wel voorzichtiger zal zijn. Bij gelegenheid kan hij gerust weer in dienst treden. Christiaan Lodewijk Senff schrijft echter in zijn tiende opmerking in de marge van Elins verweerschrift dat, toen hij pakhuismeester was, de sleutels van de pakhuizen wel aan zwarte mandoers of slaven zijn afgegeven als ze die namens de administrateurs kwamen ophalen. fol. 217 Dat is tegen de al lang geldende regels geweest en is nu bij besluit van 27 augustus 1765 opnieuw verboden. In opmerking 57 wordt geopperd dat gewetenloze en inhalige schippers rantsoenen van schepelingen kunnen verkopen. Daartegen is niets anders te doen dan hen, net als de opperchirurgijns, te laten rapporteren over de verstrekkingen. Bij bruikbare klachten, die zelden voorkomen, kan men de schuldige straffen en de consumptierekening door de visitateur-generaal laten controleren voorafgaande aan de behandeling door de Hoge Regering. In een verzegeld pakket wordt de brief van directeur Christiaan Lodewijk Senff van 18 april 1766 met bijlagen meegestuurd, terwijl de daarin genoemde Engelse textiel monsters met de Kronenburg voor de kamer Amsterdam worden meegegeven. 
Kharg fol. 218 Volgens opdracht, en zoals in de generale missive van 20 oktober 1765 bericht, heeft het bestuur te Surat de Welvaren naar Kharg gezonden om de dienaren en goederen daar bij de sluiting van de vestiging op te halen. Op 15 februari 1766 is dit schip vertrokken, kwam een maand later te Muscat aan, waarop de schipper, toen hij hoorde dat Kharg door Mir Mahanna was veroverd, overwoog of hij naar Bandar Bushire, waar resident Pieter Houtingh met de overgebleven Europeanen was, of terug naar Batavia zou gaan. Daar de Welvaren hier nog niet is verschenen, heeft de schipper waarschijnlijk tot het eerste besloten. Sindsdien kwam uit Malabar het bericht van de verovering, wat met de terugkomst uit de Perzische Golf van de Walcheren en Kronenburg door de verleden jaar afgetreden resident Johannes Wilhelmus Buschman werd bevestigd. fol. 219 Hij bracht daarover een rapport gedateerd 1 mei 1766 uit, waarnaar, en naar de later ontvangen brief van de residenten Buschman en Houtingh van 14 oktober 1765, wordt verwezen. Gezien de voortdurende dreigende verzoeken van de Perzische vorst Muhammad Karim Khan en de daden van Mir Mahanna moesten de residenten wel partij kiezen en zich met Bandar Bushire verbinden om samen met de vloot van die plaats en de te Kharg aanwezige twee schepen en drie gallevats Mir Mahanna te onderwerpen. Er is ook een expeditie naar Klein Kharg ondernomen.) 
maar die van dat ongelukkig gevolg is geweest dat, schoon 's vijands vaartuigen door een voorafgegaane cannonade van drie dagen veel geleeden hadden, niet alleen onze troupen den 12 september, nevens 5 à 600 Boucheerders landende, op het onverwagtst door Mier Mahanna's kavallerij overvallen en op zeer weinige na gemassacreerd zijn, maar verders hij, na eerst twee van 's Compagnies gallowets vermeestert te hebben, op Kareek zelve geland is en den resident Houting genoodsaakt heeft het fort met alle 's Compagnies goederen en effecten aan hem over te geven, zonder dat er in de scheepen iets van naam, buiten ƒ 48. 273 aan contanten, heeft kunnen gered worden. 
Conform het bericht van de visitateur-generaal is bij het verliezen van Kharg, exclusief de niet getaxeerde goederen, een schade geleden van ƒ 203. 360 en aan de kosten van de vestingwerken en andere gebouwen ƒ 196. 044,-. fol. 221 Op 1 september 1766 zijn er besluiten genomen over de bovengenoemde brief, het rapport van de visitateur-generaal en de verslagen van de schippers van de twee bedoelde schepen Hans Cornelissen en Jan Dupree, van wie de laatste inmiddels is overleden. Het is niet nodig gevonden de onzekere terugkeer van resident Pieter Houtingh af te wachten. Er kon toch niets gedaan worden aan het verlies van Kharg en de geleden schade. Het besluit van de residenten om partij te kiezen en om, na de succesvolle beschieting, een landing uit te voeren is goedgekeurd. fol. 222 Ze waren kennelijk nog niet op de hoogte van het besluit van de Hoge Regering om Kharg te verlaten. Waarschijnlijk was dit bericht in handen van Mir Mahanna gevallen. De landing werd ondernomen met een goede verwachting hem geheel uit te schakelen. De fatale afloop is grotendeels aan de lafheid van de mensen van Bandar Bushire te wijten. In de genoemde brief van 14 oktober 1765 voert Houtingh aan dat hij, na de vergeefse landing, waarbij ongeveer 80 Europeanen, bijna alle daarbij betrokkenen, omkwamen, voor het behoud van het fort wel genoodzaakt was de twee schepen daar te houden. Hij beloofde één daarvan zo gauw mogelijk naar Batavia terug te zenden. Dat is niet geschied en er kwam ook geen bericht van resident Pieter Houtingh uit Kharg, hoewel het twee en een halve maand na de landing duurde totdat de vesting werd overgegeven. fol. 223 Uit het rapport van Johannes Wilhelmus Buschman, zowel als uit de verslagen van de schippers blijkt niet dat in die tijd de schepen gebruikt zijn om Kharg bij te staan en Companies bezittingen te beschermen. In de veronderstelling dat het fort nog ongedeerd was, hebben de schippers die plaats verlaten, terwijl uit een brief, die door provisioneel boekhouder Winkler en assistent Brandt, die bij de overgave aanwezig waren, uit Muscat naar Surat is gezonden, blijkt dat de schepen eerder vertrokken waren. Uit de resolutie van 1 september 1766 is op te maken welke uitleg over deze onduidelijkheden aan de schippers Hans Cornelissen en Jan Dupree, en de vroegere resident Johannes Wilhelmus Buschman, is gevraagd. fol. 224 Hun antwoorden en het resultaat van het onderzoek, dat aan het hoofd van Compagnies zeemacht Nicolaas Houtingh c. s. is opgedragen, zullen te zijner tijd aan Heren XVII gerapporteerd worden. Wat betreft de gebeurtenissen voor de verovering is het antwoord van Buschman op het verzoek van de gezant van Muhammad Karim Khan om hulp tegen Mir Mahanna en om de Armeniërs die nog op Kharg verbleven, naar Jolfa te laten vertrekken, zowel als op de eis om 5 % tol te betalen zolang de Compagnie op het eiland verbleef, goedgekeurd. Dat geldt ook de ƒ 405,- die voor deze gezant en zijn gevolg gedurende hun verblijf van twee maanden op Kharg is uitgetrokken en het geschenk aan hem van ƒ 444,-. fol. 225 In 1764/65 verliep door de onrust de handel op Kharg niet gunstig. Wat tegen ƒ 706. 300,- werd ingekocht, is met een winst van ƒ 105. 739 verkocht, terwijl volgens Buschmans opgave de kosten ƒ 58. 292 hebben bedragen. De winstrekening werd per eind augustus 1765 gesloten met ƒ 80. 980, waarbij de algemene voorraden, exclusief wat door de Walcheren werd aangevoerd, 
enige artilleriegoederen en de galvets ƒ 250. 156,- hebben bedragen, waaronder ƒ 53. 976 aan contanten. De laatste zijn sindsdien voor een klein deel uitgegeven en voor de rest met de Walcheren te Batavia aangevoerd. Daar Buschman in zijn rapport beloofde een en ander nader schriftelijk te zullen uitleggen en er nog enige zaken opgehelderd moeten worden, is hem op 1 september 1766 gevraagd fol. 226 waarom de lading van de Walcheren, hoewel voor eind augustus aangekomen, niet onder de voorraden is begrepen, en waarom er maar een vijfde van de voorraad textiel, in het bijzonder spreien, is verkocht met een verlies van 10 %. Er was toestemming gegeven om met 20 % verlies te verkopen. Waarom is de indigo niet tegen iedere prijs verkocht, want dan zou de opbrengst met wat in kas is geweest gemakkelijk in veiligheid gebracht hebben kunnen worden? Met de Walcheren en Kronenburg zijn de genoemde contanten en slechts 40 kassen roze water vervoerd. Die waren niet goed en zijn op voorstel van Buschman tegen kostprijs aan hem teruggegeven. Van de lading van de Kronenburg is te Gamron slechts 170 1/2 lb garioffelnagels en 17. 215 lb kandijsuiker verkocht. Te Kharg is 3960 3/4 lb nootmuskaat en 8314 1/516 lb garioffelnagels afgegeven. fol. 227 De rest werd gered en is, na gedeeltelijk in de Walcheren te zijn overgeladen, naar Cochin vervoerd. Op genoemde 1 september 1766 is aan de scheepsleiding van de Kronenburg de volledige toegestane afschrijving toegekend en aan die van de Walcheren voor het korte traject tussen Kharg en Cochin maar de halve. Voorts is goedgekeurd dat Buschman, om de redenen die hij in zijn rapport noemt, aan de gouverneur van Gamron heeft geschonken: 30 lb nootmuskaat, 20 lb garioffelnagels, 750 lb poedersuiker en 750 lb kandijsuiker. De scheepsleiding van de Kronenburg is de vergoeding opgelegd van een tekort van 62 lb Bangka's tin, 5 1/2 lb garioffelnagels, 14 3/4 nootmuskaat, 157 lb sapanhout en 17 1/2 lb ijzer aan hoepen, en aan die van de Walcheren voor een tekort van 1935 1/2 lb kandijsuiker, 74 3/4 lb garioffelnagels en 46 lb Bangka's tin. De scheepsleiding van de Kronenburg kreeg de waarde van een restant fol. 228 van 70 1/4 lb kandijsuiker en die van de Walcheren kreeg de waarde van 4096 lb poedersuiker op hun rekening bijgeschreven. Schipper Jan Dupree heeft men ƒ 5570 in kas laten storten voor de goederen die hij in Gamron verkocht, en de aankoop voor ƒ 66 aan brandhout is voor zijn rekening gelaten, omdat hij daarvan voor zijn reis genoeg had meegekregen. Daarentegen is hem ƒ 763,-, die hij uitgaf aan verversingen en drinkwater, gerestitueerd. De vroegere resident Johannes Wilhelmus Buschman toonde aan dat fouten in de Khargse handelsboekjes van 1762/63 en 1763/64 uit kopieerfouten of noodzakelijke verstrekkingen voortkwamen. Daarom is hij ontheven van betaling van ƒ 819,-, die de visitateur-generaal als beloning voor de opsporing van deze fout had gekregen. Dit alles is geschied conform de resoluties van 1 en 22 juli en 16 september 1766. 
Kaap de Goede Hoop Om 150 last rijst, enige bestelde koopwaren, materiaal voor de bouw van het hospitaal en verdere benodigdheden naar de Kaap de Goede Hoop te brengen fol. 229 zijn de Vredelust en Sonnestein gereed gemaakt. Java's Oostkust Op Java's Oostkust gaat het naar wens. De vriendschap tussen de vorstendommen schijnt toe te nemen, de kracht van de rebellen neemt af en de oogst staat er goed bij. De rijst belooft een goede opbrengst en het gewone contingent voor de regenten aan katoen werd met 25 balen overschreden. Die zijn te Semarang gekocht, nadat er in juni ook nog 790 lb katoen van een vissersschip, dat zee wilde kiezen, als smokkel in beslag is genomen. Dit werkt afschrikwekkend. Volgens zijn brief van 3 september 1766 bezocht gouverneur Johannes Vos de Oosthoek, Madura en de kantoren daar en trof alles in een redelijk goede staat aan. fol. 230 Hij kweet zich ook van de in de generale missive van oktober 1765 vermelde opdracht om overeenkomstig de wens van Heren XVII de werf te Rembang minder kostbaar te maken. Volgens Vos' brief is de enige manier om buiten het verbranden van olie de kosten te verminderen de resident daarvoor, in plaats van dat hij ze declareert, 2 1/2 van de kosten van een gebouwd vaartuig toe te kennen. Bovendien is in plaats van respectievelijk 6 en 12 stuivers per dag voor een Javaans timmerman en beeldsnijder besloten maar 5 en 10 stuivers toe te kennen en te bezuinigen op het Nederlands touwwerk van de gereed gekomen en naar Batavia gebrachte vaartuigen. Volgens een berekening van Vos op basis van fol. 231 de gemiddelde kosten in de laatste acht jaar zouden de drie genoemde maatregelen tot een besparing van ƒ 7664 per jaar leiden. Dit alles is goed onderbouwd en in de geheime brief van 6 oktober 1766 is Vos gemachtigd zijn voorstellen uit te voeren. De gouverneurgeneraal, aan wie dit onderzoek speciaal was opgedragen, kan niet meer bezuinigingen bedenken. Behalve de nu gereduceerde daglonen, kwam de visitateur-generaal in de kosten over de laatste tien jaar geen exorbitante bedragen tegen. Men vertrouwt erop dat hiermee aan de wens van Heren XVII in de brief van 10 oktober 1764 is voldaan. De uitgaven van Java's Oostkust bedroegen in 1764/65 ƒ 346. 645 en de inkomsten ƒ 418. 388. fol. 232 Cheribon en Bantam Voor Cheribon en Bantam wordt verwezen naar het antwoord aan Heren XVII hierboven. Batavia Conform de bevestiging door Heren XVII zijn Jeremias van Riemsdijk als directeurgeneraal en Nicolaas Harting als ordinaris lid van de Hoge Regering ingezworen. Wegens het overlijden van Jurgen van der Spar is de beschrijving van Ambon, naast die van Bandjarmasin, aan Maurits Theodorus Hilgers opgedragen, fol. 233 die ook Malakka bij die van Banda voor zijn rekening neemt. Willem Hendrik van Ossenberg verzorgt de brieven voor de vier kleine kamers, terwijl hij vanwege het verlies van Kharg van die beschrijving is ontheven. Mocht daar nog iets voorvallen dan zorgt de gouverneur-generaal voor het verslag. De herziene Statuten van Batavia, waarop de laatste veranderingen die door extraordinaris raden Louis Taillefert en Willem Arnold Alting werden aangebracht, op 9 september 1766 zijn aangenomen, worden nu in perfecte staat ter goedkeuring aan Heren XVII toegezonden. Na goedkeuring verzoekt men om ze in Nederland te laten drukken en een paar honderd exemplaren naar Batavia te zenden. fol. 234 In de vergadering van 18 maart 1766 zijn wegens de meerderjarigheid van de Erfstadhouder in de tekst van de eed de namen van de voogden verwijderd en is na Haar Hoogmogende de Heeren Staten Generaal Zijn Hoogheid de Heer Prins van Oranje en Nassau erfstadhouder, kapitein en admiraal generaal toegevoegd. In de Raad van Justitie zijn de uit Nederland gearriveerde mr. Jacob François de Vos, mr. Petrus van der Vorm en mr. Gijsbertus Maas geïntroduceerd. De twee eersten conform het bericht van 21 oktober 1765 van Heren XVII als ordinaris leden en de laatste als zodanig bij besluit van 3 oktober 1766 ter vervanging van mr. Gerard Mulier, aan wie bij besluit van 30 september wegens deerniswaardige en armoedige omstandigheden toestemming tot repatriëring is gegeven voorlopig met behoud van gagie maar zonder bagage. fol. 235 De geassumeerde leden van de Raad van Justitie Jan de Put en David Julius van Aitsma zijn ontslagen. Als de uit Nederland verwachte nieuwe leden zullen zijn aangekomen, zullen ook de al lang zittende leden worden ontslagen. Daar mr. Jacob François de Vos bij zijn verzoek van 9 september 1766 terecht aanvoerde dat mr. Petrus van der Vorm, met wie hij tegelijk tot extraordinaris en ordinaris lid was benoemd, vanaf zijn vertrek uit Nederland op 15 november 1765 de daarbij horende gagie had ontvangen, is hem in plaats van eerst op 24 juni 1766 vanaf zijn promotie tot ordinaris lid die gagie toegekend. De mutaties in de burgerlijke colleges zal men in de decemberbrief vermelden. De koopman Jacob Lodisio Jacobsz. is tot secretaris van schepenen benoemd, terwijl als zijn opvolger als kassier van de Bank Courant en van Leening fol. 236 onderkoopman buiten dienst Hendrik de Wakker van Son is aangesteld. Wat betreft contanten en geldtransacties zal duidelijk zijn hoe nuttig de aangevoerde gemunte en ongemunte gouden en zilveren metalen zijn gebruikt en hoe gebrekkig de bestellingen, vooral uit Bengalen, uitgevoerd konden worden. De beschikbare middelen zijn in Batavia nodig voor de reeds in de generale missive van 8 april 1766 genoemde gewone uitgaven. Om de tekorten op te vangen is er in die maand, in afwachting van de aanvoer van opium, van de Opium Sociëteit ƒ 384. 000 gevorderd. Bovendien is op 17 juni besloten van particulieren fol. 237 rsd 200. 000 te lenen en van de Weeskamer rsd 100. 000 beide tegen de gebruikelijke rente van 4 1/2 Voor het laatste bedrag zijn nu volgens afspraak assignaties uitgegeven. Toen was er met de in mei uit Kaap de Goede Hoop ontvangen ƒ 53. 333,- niet meer in de Grote Geldkamer dan ƒ 211. 800 Indisch geld, waarvan na aftrek wat naar Malakka en Cheribon is gestuurd, niet meer dan ƒ 14. 466 is overgebleven. Dit jaar is er in totaal ƒ 297. 683 uit Kaap de Goede Hoop ontvangen. De dagelijkse kas bevatte maar ƒ 412. 177, terwijl er voor de peper en het tin die met de koningsvaartuigen uit Palembang waren aangevoerd, ƒ 854. 469 nodig was. Samen met de bij resolutie van 19 juni 1766 vastgestelde betaling van tin uit 1762 van ƒ 439. 669 is dit ƒ 1. 294. 138. Er was dus 9 ton te kort. Hoewel er toen dagelijks meer werd ontvangen dan de gewone uitgaven, moest men toch, hoe gunstig het ook zou uitvallen, fol. 238 7 ton lenen. Dat was temeer nodig daar op het uitgeven van assignaties tot een bedrag van 5 ton, waartoe op 18 maart 1766 was besloten, maar weinig of niets werd ontvangen. Daaronder moet dan nog rsd 141. 100,- gerekend worden van het bij de Compagnie op deposito staande oud kapitaal van Weesmeesters, waarvoor op hun verzoek assignaties zijn uitgegeven. Dat viel onder de vastgestelde 20 ton. Tevens hoorde daar ook nog rsd 100. 000 bij die van dit college werd geleend. Voor september ontving men niet veel van belang. Buiten de ƒ 100. 000,-, die in dukatons in plaats van duiten naar Ceylon zijn gezonden, werden deze gelden gebruikt ter betaling van producten van het land en andere gewone uitgaven. Hoewel de kleine en de grote kas met de ontvangen gelden en de ruim 4 ton die de Duinenburg en Vlissingen uit Nederland hebben meegebracht, fol. 239 redelijk waren gevuld, kon er dezer dagen met de Vrouwe Petronella, die via Malakka vaart, niet meer dan ƒ 207. 996 naar Bengalen worden meegegeven. Er konden daar geen weinig verlies gevende munten, zelfs geen oude dukatons, bemachtigd worden. Deze geven te Bengalen een verlies van 5 1/4 terwijl dat op nieuwe gekartelde dukatons zelfs 6 7/8 is. Die te sturen was niet raadzaam en ook niet die van Spaanse realen, die voor betaling van peper nodig zijn, noch die van payement of duiten. Uit de resoluties van 1 en 8 juli 1766 blijkt hoeveel moeite er is gedaan om de minst verlies gevende munten te verwerven, toen van de vroegere kassier van de Bank Courant fol. 240 Jacob Lodisio Jacobsz. 42. 400 Persiaanse zilveren ropia's voor 27 1/2 stuiver het stuk en 3715 gouden Persiaanse ropia's tegen rsd 7 1/2 het stuk zijn aangenomen. De laatste zijn verworven op de voorwaarde dat ze naar Bengalen zouden gaan, waarbij een mogelijke winst weliswaar voor Lodisio is, maar een verlies, dat daar meestal geleden wordt, voor zijn rekening blijft. Dit alles laat zien hoe moeilijk het is het nodige geld voor de handel en andere uitgaven te verwerven, maar ook munten die in Bengalen of elders geen verlies opleveren. De Hoge Regering meent daarom het recht te hebben om op de uitvoering van de bestelling voor 1768 fol. 241 van 70 ton aan edele metalen en munten aan te dringen, als er maar vier schepen uit Bengalen huiswaarts gaan. Als er, zoals dit jaar, vijf schepen teruggaan dan vraagt men 74 ton zonder dat er op gekort wordt en zeker niet op de gelden die in Bengalen, Coromandel en Ceylon geleend worden. De volgende edele metalen en munten worden gevraagd) ƒ 3. 600. 000 aan bhaar zilver van 11 penningen, 20 grein voor Bengale (en vier ton meer ingevalle U Wel Edele Hoogachtbare, als voorzegt, vijf retourbodems uit die directie begeren) ƒ 1. 300. 000 aan bhaar goud, daarvan ƒ 800. 000 voor Chormandel en ƒ 500. 000 voor Ceylon ƒ 1. 200. 000 aan nieuwe gecartelde ducatons, als ƒ 800. 000 aan heele en ƒ 400. 000 aan halve ƒ 600. 000 aan nieuwe ronde realen van agten tot den peperhandel ƒ 100. 000 aan nieuw Nederlands payement als 1/3 aan scheepjesschellingen van de munt Zeelandia en 2/3 aan dubbele stuivers van de munten Hollandia en Westfrisia en 
ƒ 200. 000 aan kopere duiten of als voorzegt Tezamen ƒ 7. 000. 000 Welker erlanging wij ook ten ernstigsten verzoeken, omdat wij U Wel Edele Hoogachtbare kunnen verzekeren dat desen eisch door ons met het uiterste overleg en zo menageus immer mogelijk is ingericht. 
Men vertrouwt er op dat de nog ontbrekende ƒ 3. 229. 036 Indisch geld op de bestelling van dit jaar alleen voor de handel en niet voor delging van schulden, zoals beloofd is, nog zullen volgen. Dit betekent dat ook bij vier teruggaande schepen er 74 ton nodig is. Onder de voorraad aan textiel zijn er pakken die niet de vastgestelde winst zouden opleveren. Om na te gaan of die beter in Europa te verkopen zijn, zijn er 12 pakken uit Coromandel en 130 uit Surat door deskundigen onderzocht. Hoewel die niet konden zeggen of er in Nederland vraag naar zou zijn, fol. 243 oordeelden ze dat deze textiel geschikter was voor Azië. Daar er groot verlies geleden zou worden en ze nergens anders dan in Batavia was te verkopen, is de directeur-generaal op 29 augustus 1766 gemachtigd enige pakken, of enkele stukken, van deze textiel uit de hand te verkopen, hoewel er al eerder bij een verkoop enige Suratse waren opgehouden. Bovendien mag hij een kleed van 42 cubidos lang en 13 breed, dat in 1759 uit Bengalen voor Japan was aangevoerd, verkopen. Het bracht op de vendutie ƒ 423 op, wat een verlies is van ƒ 603, of 59 %. Hoe ongaarne ook, acht de Hoge Regering het zijn plicht om te klagen over de slechte kwaliteit van de goederen die uit Nederland komen. fol. 244 De leveranciers van de geweren die dit jaar werden gezonden, pleegden bedrog. Van de grenadiers snaphanen was het grootste deel versleten en slechts wat opgeknapt, de lopen waren op veel plaatsen gesoldeerd, zeer dun en zelfs 4 duim te kort. Van andere ontbraken de kordonbeugels of de veren in de pijpen om de laadstokken vast te houden, dan wel hadden de bajonetten verschillende lengten. Het gaat om zendingen van 850, 850 en 299 stuks respectievelijk met de Huis te Bijweg, Nieuw Nieuwerkerk en Borssele van de kamer Amsterdam aangevoerd, 800 stuks met de Vlissingen voor Zeeland, 250 met de Vredestein voor Rotterdam, 250 met de Bartha Petronella voor Hoorn en 250 met de Vrouwe Petronella voor Enkhuizen aangevoerd. De slechte exemplaren worden nu met hetzelfde schip weer teruggezonden en de in rekening gebrachte prijs wordt teruggeboekt. Die met de twee eerste schepen kwamen zijn al eerder met het naschip teruggezonden. fol. 245 Zo wordt het bedrog duidelijk en kan het later worden voorkomen. Dit alles is geschied conform de resoluties van 21 februari, 3 juni, 15 en 22 juli en 3 oktober 1766. De beëdigde verklaringen van de officieren die deze snaphanen keurden, gaan als bijlagen mee. Uit de resolutie van 25 april en het bijgevoegde rapport van de essayeurs Sebastiaan van Namen en Leendert Jan Elliot blijkt dat vier essayeerbalansen met schalen en dopjes, die verleden jaar met de Sloten van de kamer Amsterdam werden ontvangen, geheel onbruikbaar zijn. Ze worden teruggezonden om aan te tonen hoe misleidend er in een zaak, waarbij op grote precisie wordt aangedrongen, is gehandeld. fol. 246 De resolutie van 15 oktober 1766 en het bijgevoegde rapport van Elliot laten zien welke problemen hierdoor zijn veroorzaakt. Doordat aan het gewicht dat hem uit Nederland werd meegegeven, enige gedeelten van marken ontbraken, kon Elliot het juiste verschil in de ontvangen partijen goud en zilver niet bepalen. Men verzoekt de ontbrekende delen zo spoedig mogelijk te zenden. Het gebrek aan zeevarenden maakt het moeilijk de schepen behoorlijk te bemannen en maakte het nodig om op 25 april en 6 mei 1766 toe te staan om voor het lossen en laden te Batavia 100 Chinezen voor rsd 10 per maand te huren. fol. 247 Om de zeelieden goed te behandelen is op 16 september 1766 een reglement aangenomen dat commandeur en opperequipagemeester Vogelzang op bevel van de gouverneur-generaal had opgesteld. Om tot een geregelde levenswijze van de zeevarenden te komen die tussen de schepen op de rede en de wal varen, of toezicht houden op de losvaartuigen, is op de equipagewerf een vertrek aangewezen waar ze moeten overnachten. Ze krijgen daar ook eten. Dit voorkomt dat ze gaan rondzwerven, wat tot desertie 
kan leiden, en waardoor ze ziek kunnen worden en sterven. fol. 248 Dit kost ongeveer ƒ 2000,- per jaar, wat gering is door het nut dat het oplevert. Vogelzang rapporteerde eveneens op 16 september in het bijgesloten bericht dat officieren van de naar Indië varende schepen aan de Kaap de Goede Hoop leggers die onderweg met zeewater zijn gevuld of waarin het water bedorven was, in het ruim in plaats van op het dek laten leeglopen. Wegens schade aan schip en lading verzoekt men Heren XVII hierop passende straffen te stellen. Vogelzangs rapport wordt ook voor het bestuur aan de Kaap meegezonden met daarbij de nodige bevelen. fol. 249 Bij besluit van 21 januari 1766 zijn aan de scheepsleiding van de Hoop op weg naar Makassar twee kaarten van het vaarwater tussen Batavia en Celebes meegegeven, de ene opgemaakt door de equipageopzichter daar en de ander door de baaskaartenmaker te Batavia. Daar ze nogal verschillen, moest men nagaan welke het meest betrouwbaar is. Schipper Meijndert Teijde berichtte dat dit de tweede was, waarom op 29 augustus 1766 werd besloten de eerste te vernietigen en de kaart die te Batavia is gemaakt, voortaan aan de schepen naar Celebes mee te geven. Dit jaar is de vloot aanmerkelijk geslonken met zes schepen en een bark.) 
Zo door het verongelukken van de voorwaarts gemelde bodems Lindenhoff en Giesenburg, nevens de bark den Lieftallige, als door verkoping ter sloop van de rompen der afgevarene scheepen Osdorp, Deunisveld, 't Huis te Manpad en Wildrijk, welke, nadat bevorens het tuig, de rondhouten enz. daar afgenomen was, bij publicque vendutie gemeind zijn voor rds. 2000, 1890, 1500 en rds. 1550 respective. Ten aanzien van de militie moeten wij tot U Wel Edele Hoogachtbare speculatie in dezen noteeren dat Bataviasch garnisoen, de buitenposten er onder gerekent, ultimo der jongst verwekene maand september niet talreiker geweest is, dan 1136 soldaten, van welke er zedert nog 100 naar de Westcust en 9 naar Palembang verzonden zijn. En met de retourschepen staan 87 verloste militairen te repatrieeren, die zig niet, alschoon hen weder, evenals in de jongste jaren, door de Heeren Commissarissen van de Verlossing Alting en Hasselaar de verbetering van ƒ 4,- voor die zig vijf en ƒ 3,- voor die zig drie jaaren opnieuw wilden engageeren, aangeboden is. 
fol. 251 Kolonel Jan Jurgen Febre, die uit Ceylon terugkwam, werd op grond van dapper gedrag in de oorlog tegen Kandi en eerder op Java en te Malakka aangesteld tot hoofd van Compagnies militie. De majoor titulair David Bacheracht is benoemd tot ritmeester bij het korps dragonders lijfwacht van de gouverneur-generaal. Ze vervangen beide de overleden titulair brigadier Jean Baptist Roussel en de titulair luitenant-kolonel Pieter Robbertzon. Onder handhaving van de orders en straffen tegen het particulier aanvoeren van textiel te Batavia, is op voorstel van de gouverneur op Coromandel Pieter Haksteen in zijn brief van 24 februari 1766 op 16 mei bepaald dat de dienaren die daarvandaan, of uit Bengalen, bij afloop van hun diensttijd naar Batavia komen om te repatriëren, wordt gepermitteerd de hun toegestane kisten met textiel die naar Nederland meegenomen mogen worden, te vullen. Ze moeten met Compagnies cachet verzegeld zijn en tot vertrek in de pakhuizen te Batavia worden opgeslagen. fol. 252 De vrachtkosten zijn 30 % van de inkoopsprijs, terwijl in Nederland 20 % van de verkoopsprijs wordt ingehouden. Deze dienaren mag onder geen beding worden toegestaan toch te Batavia te blijven. In de generale missive van eind december 1764 werd al bericht dat op 9 november daarvoor was besloten buskruit, equipage en andere goederen van het Engelse koningsschip The Falmouth, dat ten oosten van Batavia in de modder ligt, in bewaring te nemen. Kapitein Brereton had dat verzocht en is kort daarna gerepatrieerd. fol. 253 Het buskruit dat is opgeslagen in het zogenaamde generaalshuis op Edam, werd door niemand opgehaald en dreigde door de witte mieren bedorven te worden. Daar de mieren ook dat huis dreigden aan te vreten, is het buskruit door de kapitein van de artillerie Andries Christiaan Engelstroom c. s. in aanwezigheid van twee officieren van The Falmouth geïnspecteerd. Deze verklaarde schriftelijk, wat door die Engelse officieren en de burger te Batavia James Burnett, als gemachtigde van Brereton, ook 
schriftelijk is bevestigd, dat de vaten voor het grootste deel door de witte mieren waren aangetast, het kruit onbruikbaar was door verpulvering en vochtigheid en doordat het vermengd was met zand en keisteentjes. Het laatste was er volgens de officieren te Manilla bij het drogen in de wind ingekomen. fol. 254 Met hun toestemming is het kruit in zee gestort. Er is bevolen de nog goede lege vaten en de kogels aan de Engelsen terug te geven. Ze ontvingen 882 koperen hoepels, 947 loden snaphaan kogels en 2 vel leer. Maar 52 stuks ronde kogels van 6 lb wilden ze, omdat ze niet van de Engelse kroon maar van de compagnie waren, niet terugnemen. Ze zijn pro memorie binnen de lijn in de artillerieboeken opgenomen. Verder wordt verwezen naar de resoluties van 20 mei, 10 en 24 juni en 29 augustus 1766. De rapporten over de conditie van het buskruit en het in zee werpen zijn voor de Raad van Justitie beëdigd. fol. 255 Ook Burnett deed dit met zijn verklaringen, maar de beide Engelse officieren weigerden dat, omdat het tegen hun orders was. Alle stukken betreffende deze zaak worden bij de geheime stukken bewaard en tevens bij deze in kopie Heren XVII toegezonden. Onder de gezagvoerders van schepen van vreemde naties aan wie is toegestaan te ravitailleren, is John Hell van het particuliere Engelse scheepje The Bengal Merchant. Hij mocht op 13 mei 1766 tin en Europese levensmiddelen inkopen en aan hem zijn tegen de verkoopsprijs 75 kanasters suiker verkocht. Dit is een antwoord op het alleszins billijke gedrag van de Engelsen in Calcutta. fol. 256 Van hen kwam hij te Batavia en naar hen zou hij terugkeren. Maar aan George Patton van de Engelse compagnies sloep Borneo, die zei uit Bandjarmasin te komen en op weg was naar Benkulen, is een anker en touw geweigerd en alleen water en brandhout geleverd. Hij lijkt een verdachte zwerver te zijn en respecteert de resolutie van 19 september 1762 niet, waarin is verboden om aan schepen uit Benkulen andere benodigdheden te leveren. Maar op zijn herhaald verzoek van 10 juni 1766 zijn hem toch een anker van 400 à 500 lb en een touw van 8 duim tegen de verkoopsprijs verkocht. Zonder deze zou hij gevaar gelopen hebben. George Dodwell van het Engelse compagnies schip The Patty kwam van Solok. fol. 257 Hij had daar manschappen opgepikt, die daar door het koningsschip The Popock op de terugreis van Manilla waren achtergelaten. Zoals uit de resoluties van 30 mei en 3 juni 1766 blijkt hebben gecommitteerden geconstateerd dat The Patty zo lek was dat ze wellicht niet naar Madras kon terugkeren. Het is toegestaan om dit schip op Onrust door particuliere werklieden onder toezicht van de baas daar te laten herstellen. Net als in 1761 aan compagnies troepen werd toegestaan, mochten de zieken onder de bemanning van 355, die afgemat was van het vele pompen, op het eiland Kuiper herstellen. Om rondhangen op Onrust te voorkomen, zijn degenen die niet ziek waren daar op een van tuig ontdaan schip geplaatst. Op 13 juni verzocht de kapitein van de sipoys op The Patty Joseph de Splans fol. 258 of hij in Batavia een huis mocht huren om de 50 zieken door heelmeesters met geneesmiddelen te laten verzorgen. Die waren op Kuiper niet beschikbaar. Daarop is het eilandje onder het bolwerk Hollandia, dat grenst aan het erf van het binnenhospitaal, voor de zieken gereed gemaakt. Voedsel mocht op koste van de Splans van de regent betrokken worden. Maar een verzoek van hem acht dagen later om tegen een wissel op Madras ropia 5000 te lenen om zich en de zieken te onderhouden, is wegens het verbod van Heren XVII en om de redenen genoemd in de resolutie van 20 juni categorisch afgewezen. Dezelfde dag is wel aan de Engelse vrijkoopman Ezechiël Abraham, die met de scheepjes The London en Savigace te Batavia was aangekomen, toegestaan 60 last tarwe, fol. 259 in plaats van aan de Compagnie, aan particulieren te verkopen. Tevens mocht hij de grote mast van The London en andere gebreken aan zijn scheepjes door particulieren laten herstellen. Daar hij naar Bombay ging en het dus niet ten nadelen van de handel te Surat zou zijn, is Abraham ook toegestaan suiker in te kopen, maar uitsluitend uit Compagnies pakhuizen tegen de gewone prijs van rsd 5 het pikol. Op zijn verzoek is dat op 24 juni in zoverre veranderd dat hij 600 kanasters van de Compagnie heeft gekocht en 800 van particulieren. Abraham had ernstig geklaagd dat hij bij de Compagnies prijs verlies leed. Uit de resoluties van 6, 7 en 29 augustus 1766 blijkt dat Abraham net als andere Engelsen deze hulp zeer ondankbaar beloonde. Zijn slechte karakter werd duidelijk, daar de dag voor zijn 
vertrek op zijn schip The Savigace drie deserteurs zijn aangetroffen. fol. 260 Ze zijn van dat schip gehaald. Abraham getuigde onder ede dat hij tevoren niets van deze deserteurs wist, waarop hij mocht vertrekken. Uit de getuigenissen van de drie deserteurs, die voor twee jaar naar het eiland Edam zijn verbannen, kon later worden opgemaakt dat Abraham, hoewel hij niet de ronselaar was, toch wel een hoofdrol in deze desertie heeft gespeeld. Het bestuur te Surat is bevolen om van het Engelse bestuur in Bombay genoegdoening te vragen en te eisen dat het zijn onderdanen waarschuwt, dat zulke daden volgens de wetten van de Compagnie bestraft zullen worden. Bovendien is aan de besturen in de Westerkwartieren, op Sumatra's Westkust en te Malakka opgedragen om Abraham, mocht hij daar verschijnen, slechts water en brandhout te geven en hem geen contrasaluut te geven. fol. 261 Hij zal eerst plechtig zijn excuses aan het bestuur te Surat moeten aanbieden. Aan Burrington Nitherton, kapitein van het Engelse particuliere scheepje Jartarter uit Madras, is bij resolutie van 25 juli 1766 de inkoop van Europese levensmiddelen en dranken toegestaan en tegen de verkoopsprijs is aan hem uit Compagnies pakhuizen arak geleverd. Volgens besluit van 25 april 1766 zijn op dezelfde voorwaarden aan de Spaanse koopman don Pedro Augusto de Rivanco voor zijn te Batavia gekochte vaartuig vier ijzeren tweeponders met 100 kogels en 100 lb buskruit, en bovendien twee ankers van 1100 pond geleverd. In aparte leveranties is conform de resoluties van 15 april, 9 en 23 mei, en 15 juli 1766 aan de kooplieden Manuel de Castro, Joachim de Puessado en don Gaspar de Leon fol. 262 die te Batavia met de Sancto Espirito Senhora S t Anna de gunstige moesson hebben afgewacht, geleverd: 194 balen kaneel à 130 stuivers het pond, 8 last Suratse tarwe en 7 last Kaapse, 50 pikol peper, 700 pikol ijzer, 50 pikol lood, 200 lb buskruit, 20 trommels en 40 trommelvellen.) 
Als een zonderling geval is ons voorgekomen dat, volgens een van Bantam ontvangene in 't Spaansch beantwoorde verpreybrief, in Sundas Engte was komen opdagen het Spaans koningsschip El Boin Consego, gevoerd door don Joan de Casens, 'twelk den 15 maart 1765 van Cadix gezeild en gedestineert was naar Manilla. En alzoo het den Spanjaarden, volgens de tractaten te Munster en Utrecht in de jaren 1648 en 1714 gesloten, niet geoorloofd is die route te nemen om naar Manilha te varen, arresteerden wij den 15 juli jongstleden om, alvorens tot nadrukkelijker middelen over te gaan, af te wagten wat de vaerders van dien kiel zoude ondernemen, en intusschen onze beide sabandhaars Van der Voort en Van der Sluis en den titulair lieutenant collonel Robbertson, nevens één hier remoreerend Armenisch koopman als tolk, met één behoorlijk manifest na het gedagte oorlogschip af te zenden, zoo ter waarschouwing om niet te naderen tot de buiten, veel min tot op de binnen rheede dezer hoofdplaats, of tot eenige havens of bezettingen der Compagnie, als om dies capitain aan te zeggen dat zich zoude hebben te wagten voor alle verdere ondernemingen die tegens de verbonden tusschen zijn Koning en Haar Hoogmogende subsisterende aanliepen, mitsgaders om bij anticipatie te protesteeren tegens de nadelige gevolgen die in zoo een kas daaruyt zouden mogen resulteeren, en dezelve te laten voor zijne rekening. 
Volgens de traktaten mag men tegen deze vaart krachtige maatregelen nemen en Heren XVII hebben toegestaan deze desnoods met geweld tegen te gaan. fol. 264 Maar in Europa wist men volgens de nieuwe papieren, en vooral de Haagsche Courant van 17 april 1765, niet dat dit schip via Kaap de Goede Hoop naar Manilla zou varen en Heren XVII maakten er in hun brieven ook geen melding van. Ook is niet gebleken dat de beide hoge soevereinen in deze enige stap ondernamen. Het is best mogelijk dat de Spanjaard, in de wetenschap dat hij de traktaten overtrad, of om andere redenen, direct nadat hij Straat Sunda was gepasseerd, naar het noorden via Straat Bangka richting Manilla is verdwenen. Immers gecommitteerden die waren uitgezonden om hem op te sporen, zijn onverrichter zake teruggekeerd. fol. 265 Op 20 juni 1766 is besloten om de zeventien schepelingen van het Engelse scheepje The London dat, zoals hierboven gemeld, bij Pulau Laut werd gekaapt, en die eerst te Rembang en daarna te Batavia aankwamen, naar hun keuze in Compagnies dienst te nemen, dan 
wel te laten gaan. Twee Engelsen, die beweerden de stuurman en een matroos geweest te zijn op de al genoemde The Patty, zijn van het Prinseneiland naar Bantam opgebracht en daarna naar Batavia vervoerd. Daar ze verdacht zijn, is het op 11 september 1766 raadzaam gevonden ze naar Nederland te zenden. Ze waren het denkelijk daarmee niet eens, want ze hebben een Chinese prauw gehuurd en zijn er tegen de zin van de eigenaars mee verdwenen, vermoedelijk naar Benkulen. Hoewel er nog geen instructies voor bevordering van dienaren zijn ontvangen, moedigen de gunstige besluiten op eerdere voordrachten aan nieuwe te doen. fol. 266 Op dezelfde gronden als in eerdere voordrachten verzoekt men bevestiging van promoties en toekenning van de bijhorende rang en gagie. Dit is het enige voordeel dat deze bevordering voor de dienaren met zich meebrengt. De boekhouder-generaal Andreas Jacobus de Leij krijgt als opperkoopman ƒ 80,-, maar zou volgens het door Heren XVII goedgekeurde reglement van 1753 eigenlijk ƒ 130,- per maand horen te verdienen. Dat komt ook de commandeur van Jaffna Noël Anthon Lebek en die van Galle Arnoldus Adrianus de Leij toe. Personalia. fol. 267 Personalia. fol. 268 Voor zes dienaren wordt de bevordering van assistent of boekhouder tot onderkoopman aangevraagd. Dit is niet in overeenstemming met het besluit van 30 juni 1766 om geen boekhouders of assistenten te bevorderen tot onderkoopman. Maar dienaren op de secretarie en bij de negotie en soldijkantoren zijn als onderkoopman te prefereren boven net aangekomen onderkooplieden zonder functie, onder wie op het ogenblik niemand is aan wie met een gerust hart een functie gegeven kan worden. Als er geen uitzicht op bevordering is, dan verliest men de zin zich werkelijk in te zetten en als men bekwaam is, moet de ambitie gevoed worden. fol. 269 Degenen die voor bevordering worden voorgedragen, hebben de kwaliteit daarvoor. Ze verdienen een gunstige beslissing van Heren XVII. De eerste retourvloot zal zeven schepen omvatten, namelijk de Kronenburg en Velsen voor de kamer van Amsterdam, de Walcheren voor die van Zeeland, de Vreeburg voor die van Delft, de Zilveren Leeuw voor die van Rotterdam, de Noord Nieuwland voor die van Hoorn en met deze missive de Enkhuizen, die vooruit zal varen, voor die van Enkhuizen. Voor de tweede retourvloot zijn de Landswelvaren voor de kamer Amsterdam en de Snoek voor die van Zeeland aangewezen, terwijl als naschip de Vrouwe Elizabeth Dorothea voor de kamer Amsterdam zal dienen. fol. 270 Commandeur van deze retourvloot is de schipper van de Kronenburg Christiaan Blom, die in dienst van de kamer Amsterdam is, als fiscaal en secretaris dienen de koopman Gabriël Adrianus de St. Glain en de assistent Gabriël Julien Dangirard. De laatste twee komen daarvoor het meest in aanmerking, omdat ze hun diensttijd hebben voltooid en met behoud van gagie repatriëren. Als tweede schippers varen kapitein-luitenant Johannes Martinus Klein en de schippers Jan Hendrik Vogelaar en Meijndert Teijde mee. Conform de resoluties van 16 en 26 september 1766 vervullen deze twee schippers overeenkomstig hun anciënniteit een vacature mocht die zich voordoen. Pas daarna is Martinus Klein aan de beurt. Als passagiers gaan mee fol. 271 het ordinaris lid van de Raad van Justitie mr. Gerard Mulier, wegens zijn behoeftige toestand met behoud van gagie maar zonder bagage, het oud opperhoofd te Japan en vroegere scheepssecretaris Marten Huysvoorn en ds. Willem Wilbers. De laatste houdt gagie en bagage daar zijn diensttijd één maand na vertrek afloopt en zijn gedrag steeds uitstekend was. Hij repatrieert wat eerder wegens een borstkwaal. Bovendien gaan als passagier mee de eerste praktizijn in het hospitaal Godfried Puppeke, maar, omdat hij pas een jaar in dienst is, zonder gagie en bagage, en wegens voltooiing van hun diensttijd de baas timmerman op de equipagewerf te Batavia Klaas Aartse van den Bergh en onderkoopman Jan Nicolaas Blok. Van de lagere dienaren gaan als passagier mee de boekhouder fol. 272 Hendrik Leonard van der Hoeven, daar zijn diensttijd nog niet is voltooid zonder gagie, de assistenten George Fredrik Roth, Jacob Moller, Casparus van Overzee en Jan Gabriel Joseph Besse du Pouget en de militair schrijver Fredrik Ernesti. Omdat hun diensttijd nog niet is beëindigd, gaan de vier laatsten terug zonder gagie, alsmede de wachtmeester Johan Christiaan Joseph van Rhoden en korporaal Julius Fredrik Pontooij. Met behoud van gagie gaan terug de boekbinders Martinus Helvering en Jan Lucas en boekdrukker Philip Mekkerman. Daar 
hij bij de opmars naar Kandi door een val in het gebergte ernstig invalide werd en al bejaard is, mag sergeant Johan Christoffel Wittig ook eerder repatriëren. Men stond het bestuur op Ceylon al toe verzoeken om eerdere terugkeer van officieren en onderofficieren in te willigen. Verder keren huiswaarts de onderluitenant bij het korps dragonders op Java Fredrik Carel Hans Bruno baron van Polnitz fol. 273 en de als soldaat gearriveerde en onlangs in burgervrijdom gestelde Johannes Mathias Wineke. Tegen het gewone transport en kostgeld varen vier vrouwen, een vrije christen vrouw, zestien kinderen en een slavin mee. Onder de vrouwen is de weduwe van de kapitein-militair Jacob Carel van Espendonk, die mocht repatriëren maar inmiddels is overleden. Zij keert conform het besluit van 4 juli 1766 terug met haar twee zoons en wegens haar behoeftige toestand vrij van transport en kostgeld. Op 16 september 1766 is op verzoek van genoemde weduwe besloten om de oudste van haar zoons, Jacobus Henricus, die als jong matroos op Ceylon was aangekomen, en de jongere Pieter, die daar als soldaat heeft gediend, met een gagie van ƒ 8,- per maand te laten terugkeren. Zij hebben beide respectievelijk tegen ƒ 16,- en ƒ 9,- per maand als assistenten op de schrijfkantoren gewerkt. fol. 274 Op basis van de resoluties van 15 juli en 11 september 1766 worden de gedegradeerden de gewezen opperstuurman Job Dussington, die te Jambi ongehoorzaam was en oproerige taal uitsloeg, en sergeant Philip Wendel als soldaat teruggestuurd. De laatste en nog vijf soldaten, die ook terug moeten, stichtten onrust onder de militie te Makassar. Dussington moet scheepsdienst doen en de anderen gaan terug als matroos. Zij waren de aanstichters van de opstand in het garnizoen van Quilon in Malabar. Zeventien personen keren terug wegens verouderingskwalen. Personalia. fol. 275 De gekwalificeerden onder hen die goederen of geld hebben beheerd, beloofden bij notariële akte de Compagnie schadeloos te stellen voor eventuele tekorten. Bovendien zijn bijgevoegd een formele liquidatie van de retouren in 1766, een verbeterde voor 1765 op basis van de uit Nederland ontvangene voor 1764 en een formele verbeterde voor 1766 opgesteld met behulp van die in 1765 uit Nederland ontvangen.) 
Uit de eerste zullen wij noteeren dat de voor dit jaar uit deze gewesten verzondene 
retouren bedragen hebben een nog nooit tot die hoeveelheit geklommen capitaal van ƒ 11. 366. 744, 14,-En uit de tweede dat de kamer Amsterdam tevoren is gebleven ƒ 1. 836. 642, 10, 13 1/10 Zeeland tevoren is gebleven ƒ 1. 294. 688, 1, 2 11/20 Terwijl daarentegen de kamer Delft tenagteren staat ƒ 121. 511, 10, 8 61/80 " Rotterdam " ,, ƒ 888. 748, 16, 3 29/80 " Hoorn " ,, ƒ 890. 977, 1, 1 61/80 " Enkhuizen wel " " ƒ 1. 230. 093, 4, 1 61/80 Fol. 275r-v. Deze verschillen zijn zoveel mogelijk glad gestreken met de retouren uit Bengalen. fol. 276 Deze maatregelen zijn hierboven al vermeld in het gedeelte over dit kantoor en blijken uit de resoluties van 10 juni en 1 juli 1766. Buiten dat wat werd besteld wordt meegezonden: de reeds genoemde 16 pakken Bengaalse firtij, voor de kamer Amsterdam een pak monsters van sitsen dat uit Surat werd ontvangen, en bovendien conform de resolutie van 30 september 15 pakken Bengaalse en 18 pakken Suratse textiel, die volgens de opperkooplieden van het kasteel zijn besteld, of volgens hen wegens hun kwaliteit in Nederland gewild zullen zijn. De laatste bestaan uit 6 pakken cassa's boerong, 1 pak fijne Mohumpurse sollogesjes , 8 pakken fijne Mohumpurse sanen, 10 pakken Ahmadabadse sitsen, samen t. w. v. ƒ 31. 117. fol. 277 Ook gaan er hoofdsieraden mee, die door de generaal van de nawab Rai Durlabh aan directeur George Lodewijk Vernet zijn geschonken. Omdat ze met edelstenen zijn bezet, worden zij voor ƒ 2640,- aan de kamer Amsterdam toegerekend, maar ze zullen in Nederland door hun zeldzaamheid zeker meer waard zijn. Aan raad extraordinaris Willem Hendrik van Ossenberg werd toegestaan om aan de kapitein-ter-zee bij de Admiraliteit van Amsterdam Hendrik Reijnst een doosje met een portret te zenden. De tweede secretaris Joan Abraham van der Voort c. s. mag een kistje met manuscripten aan de familie van onderkoopman mr. Joan Carel van Ketel toezenden. Deze overleed op de reis naar Indië. Men heeft zich niet strikt kunnen houden aan de vastgestelde uitgifte van assignaties van 20 ton. De directeur-generaal is op 30 september 1766 gemachtigd de reeds aangeboden halve ton meer te accepteren. fol. 278 Zo is er tegen assignaties ƒ 2. 220. 833 ontvangen, of na aftrek van het rabat van 7 9/13 ƒ 2. 050. 000,-. Men neemt aan dat Heren XVII dit, wegens de slechte staat van het geldwezen en de geringe kans op verbetering daarvan, zullen goedkeuren. Samen met wat in het voorjaar en daarna in de kas is gestort, is er in werkelijkheid niet meer ontvangen dan ƒ 1. 882. 193, wat ter betaling in Nederland op ƒ 1. 737. 409 neer komt. Immers aan Weesmeesters is overmaking van gelden toegestaan in mindering op wat de Compagnie van hen heeft geleend voor een bedrag van rsd 141. 100,-, of ƒ 338. 640,-, wat in Nederland uitbetaald op ƒ 312. 591,- uitkomt. Dit betekent dat conform de resolutie van 17 juni 1766 het bedrag dat à deposito van particulieren werd geleend, van rsd 200. 000,- tot op een vierde is afgelost. fol. 279 Dit is ook het geval met rsd 100. 000,- die van Weesmeesters werd geleend en inmiddels in assignaties is omgezet, wat hierboven uitgebreider is beschreven. Tenslotte dient er te worden medegedeeld dat het op 14 oktober is goedgekeurd, dat de directeur-generaal volgens de bijgesloten notitie met de eerste bezending ƒ 1. 366. 658,- en met de tweede ƒ 683. 342,- overmaakt, of samen ƒ 2. 050. 000,-. Aan de desbetreffende kamers worden de Turkse passen van de verongelukte Giessenburg en van de Huis te Manpad, Wildrijk, Osdorp en Deunisveld, die uit de vaart zijn genomen, teruggezonden. fol. 280 Ondertekening.) 
