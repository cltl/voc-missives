PETRUS ALBERTUS VAN DER PARRA, LIBRECHT HOOREMAN, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, WILLEM HENDRIK VAN OSSENBERG, MICHIEL ROMP, MAURITS THEODORUS HILGERS, PIETER HAKSTEEN EN WILLEM ARNOLD ALTING, BATAVIA 18 OKTOBER 1763. VOC 3066 (Kol. Arch. 2958), fol. 7-151. (fol. 7 Op 4 juni zijn de brieven van Heren XVII van 25 oktober en 11 november 1762 en de eis van retouren van 1 november 1762 ontvangen. Van de eis zijn uittreksels voor Batavia en voor de buitenkantoren gemaakt en verzonden. In de resoluties van 4, 6, 7, 9, 21, 28 juni en 8 juli 1763 zijn de zaken die spoed vereisten afgehandeld. Op 8, 11 en 15 augustus is over deze brieven vergaderd en ze worden nu beantwoord. fol. 8 Ootmoedig bedankt men voor de bevestiging van Van der Parra als gouverneur-generaal en Hooreman als directeur-generaal, voor de bevordering van Van Bazel en De Klerk tot ordinaris raad en de benoeming van Lubbert Jan van Eck, Haksteen en Alting tot extraordinaris raad. In het bijzonder de bevorderde leden voelen zich zeer verplicht en zullen het welzijn van de Compagnie van harte bevorderen. Daarvoor wordt de zegen van de Albestierende Voorzienigheid afgesmeekt. De publieke voorstelling van Van der Parra vond op 29 september 1763 te Batavia plaats en op die datum op de buitenkantoren die het bericht daarvan van 7 juni hadden ontvangen. fol. 9 Deze afkondiging op de buitenkantoren moest zo zuinig mogelijk geschieden en op voorstel van de gouverneur-generaal zeker niet meer als voor Jacob Mossel bij die gelegenheid is uitgegeven. Van der Parra zal nog aantonen dat de voorstelling te Batavia ook zuinig is geschied. Nu worden de brieven beantwoord. Ambon Het valt nog niet te zeggen hoeveel er jaarlijks aan de boslopers, die de illegale specerijbomen vernietigen, wordt betaald. Het bestuur heeft in zijn brief van 25 mei 1761 bericht dat er rsd 309,- boven wat was berekend is besteed. fol. 10 Voor iedere boom is dan rsd 3,- gerekend. Het bestuur zal om opheldering gevraagd worden. Men was er wel van overtuigd dat er van de indigoverbouw geen verbetering verwacht moet worden. Tegen maatregelen waarvan nog enig effect werd verwacht, zijn door het bestuur in het besluit van 16 augustus 1760 allerlei bezwaren ingebracht. De rijke kruidnageloogst van 1760 zorgde voor een aanzienlijke afzet van textiel. Dit is toentertijd al gerapporteerd. Terwijl er in 1759/60 maar voor ƒ 25. 680 is verkocht, bedroeg de omzet in 1760/61 ƒ 75. 488. Heren XVII hadden verondersteld dat er voor ƒ 70. 614 op assignatie was ontvangen en naar Batavia overgemaakt, fol. 11 terwijl er geen 4 % opgeld over was geheven. Dat diende te gebeuren, als het bestuur aan die contanten zelf geen behoefte had. Uit de brieven van 20 mei en 25 september 1760 blijkt dat het die wel degelijk nodig had. Om ieder misverstand uit te sluiten, is op 26 juni 1760, zoals in oktober bericht, besloten dat er in de Grote Oost uitsluitend met 4 % opgeld contanten op assignatie geaccepteerd mogen worden. Dit besluit uit juni 1760 kon pas eind december naar het gouvernement verzonden worden, zodat de bovengenoemde ƒ 71. 614 Er is in de tekst verschil tussen de bedragen. waren geaccepteerd voordat het Ambon had bereikt. Over 177 zakken bedorven rijst die daar met de sloep S ra W. zijn aangevoerd, is nu zoveel informatie fol. 12 dat de gezagvoerder van vergoeding is vrijgesteld en de resident van Rembang en degene die de sloep liet gaan, van de verdenking van plichtsverzuim zijn ontslagen. Dit geschiedde op grond van onvermijdelijke lekkage tijdens het zware weer dat dit vaartuig is overkomen. Heren XVII zullen met de Hoge Regering naar tevredenheid hebben geconstateerd dat de slaven met succes voor een ambacht worden opgeleid. Banda Gezien het resultaat met de opleiding van slaven op Ambon zijn de excuses over de onmogelijkheid daarvan op Banda te lichtvaardig. Daarom zal daartoe nogmaals worden aangespoord. Wat betreft de weeskinderen fol. 13 blijkt uit de brief van eind augustus dat er weer één bij de huistimmerlieden is geplaatst, en dat drie andere die hun werk goed deden, voor de vastgestelde soldij zijn aangenomen. Bovendien doet het genoegen dat er acht jonge matrozen bij de ambachtslieden zijn geplaatst ter opleiding. Helaas moest eind december 1761 worden bericht dat de peperverbouw geheel is mislukt, maar in die van eind december 1762 kon gemeld worden dat de djativerbouw aanmerkelijk is toegenomen. Het bericht over het invorderen van de domeinen, waarom Heren XVII in de brief van 24 september 1761 hadden gevraagd, wordt niet meer dit jaar verwacht. Het extract uit die brief met die opdracht ging met de Batavier verloren. Pas dit najaar gaat het verzoek opnieuw naar Banda. De belangrijke zaak van de burgervaart uit dit gewest en van Ambon naar Makassar, fol. 14 is opnieuw besproken, zowel wat Heren XVII, als ook de Hoge Regering daarover schreven. Hoezeer men ook geneigd zou zijn deze weer te verbieden, is om dringende redenen daartoe niet overgegaan. In de marge staat hier 1e. Het werd onwenselijk gevonden dat er in Banda een sloep en twee jonken zouden bijkomen en van de vier vaartuigen die in 1760 naar Makassar gingen, brachten er maar twee rijst mee terug, terwijl het vierde helemaal niet terugkwam. Wat de bijkomende jonken, ook wel joukoms genoemd, betreft, dat zijn maar zeer kleine scheepjes. En wat het tweede aangaat, die scheepjes worden niet altijd uitgestuurd om rijst in te slaan, fol. 15 maar vaak om sago, agar agar, tripang en andere benodigdheden van de Zuidooster- en Zuidwestereilanden af te halen voor Batavia. Zonder deze kleine handel kan Banda absoluut niet bestaan. Als de toestemming voor deze vaart wordt ingetrokken, zal deze kolonie geheel ineenstorten. Daarom is ze, nadat ze enige tijd verboden is geweest, weer toegestaan, vooral omdat er geen verdenking van smokkel in specerijen is. Eén vaartuig is duidelijk met wat tripang van Makassar naar Batavia vertrokken, om met rijst van Java's Oostkust naar Banda terug te keren. In de marge staat hier 2e. De hoofdreden om deze vaart niet te verbieden is fol. 16 dat er anders een groot tekort aan rijst zou ontstaan. Dit is dit jaar weer eens gebleken met het verongelukken van de Batavier. Bij het vertrek van deze vaartuigen van Banda en Ambon en bij aankomst te Makassar, wat alleen bij het fort Rotterdam is toegestaan, worden ze onderzocht. Geen van de burgers heeft zich aan smokkel, waar de doodstraf op staat, schuldig gemaakt. Er is in deze gewesten, zoals elders, te veel afgunst tussen hen dat ze overtredingen zouden geheim houden. Anders lekt het zeker uit via slaven. Deze argumenten gelden voor de kleine handel van Banda. fol. 17 Wat Ambon betreft, een verbod van deze vaart vergroot zeker de armoede en dat geeft nog meer ongenoegen. De genoemde voorzorgen maakten dat er bij de burgervaart geen zweem van smokkel is ontdekt. Toch zal de besturen van deze gewesten er nogmaals op gewezen worden dat, hoewel er aan zes vaartuigen vergunning mag worden verleend, aan meerdere deze slechts bij uiterste noodzaak verstrekt mogen worden. Om dit te voorkomen krijgen de schepen van de Compagnie die daarheen gaan, zoveel mogelijk rijst mee. Als er toch meer vergunningen nodig zijn, moeten de besturen aangegeven hoeveel rijst die schepen aanvoeren en hoeveel ze van elders ontvangen hebben. fol. 18 Ternate Betreffende de heersende geschillen tussen de koningen van Ternate en Tidore wordt naar de brief van 31 december 1762 verwezen. Het kwam nog niet tot een openlijke breuk. Sindsdien kwamen er geen berichten binnen. De rijpe vruchten van de specerijbomen die in de Mabase districten zijn vernietigd, worden volgens de geheime brief van 1 juli 1762 verbrand en de commissianten moeten daarop de eed afleggen. Men is het met Heren XVII eens dat de inlander rechtvaardig behandeld moet worden. De Hoge Regering gaat de lagere dienaren daarin voor. fol. 19 Zij maant daartoe aan en toont verontwaardiging als men zich daaraan niet houdt. De gewezen resident te Gorontalo Thomas Thornton deed hierin niets strafbaars en is, zoals in de brief van eind december 1760 vermeld, van vervolging ontslagen. Daar er in de brief uit Ternate van eind juni 1761 weer beschuldigingen tegen hem zijn geuit, heeft hij desgevraagd op 9 februari 1762 daarop geantwoord. Dit was onvoldoende en daarom is het bestuur om nadere informatie gevraagd. Deze is nog niet ontvangen. De geringe verwerving van goud, in het bijzonder in Parigi, fol. 20 wordt zeer speculatief toegeschreven aan het gebrek aan oude dubbeltjes van 8 duiten het stuk, maar deze zijn niet besteld. Er zou daar ongevraagd in voorzien zijn met het besluit deze munten te zenden, maar naderhand kon men die niet bemachtigen. Dat was een goede zaak) 
omdat, wanneer men diergelijke oude dubbelde stuivers kwam te accepteeren, zulks maar een deure tot veel kwaad zoude openen met die niet alleen onder het nieuw payement te vermengen, maar zulks ook aanleiding zouden geven om al de biljoen verklaarde munt herwaards van alle kanten in, en de gangbare speciën uit te voeren. 
Ook zoude deze oude dubbeltjes niet hoger bereekend zijn geworden als tegen 8 duiten ieder, ingevolge der ministers brief van den 30 e april 1761, wijl den inlander aan dezen oord zig niet kreund, of kennis heeft van de intrinsicque waarde der speciën, maar zig alleen regeld naar de oude gewoonte. 
Heren XVII konden geen inzicht krijgen fol. 21 in de winstrekening van Ternate over 1759/60, omdat de lijst van restanten per eind augustus 1759 niet naar Nederland werd gezonden. Dit is des te meer ergerlijk, daar per circulair bevel van 20 juni 1757 aan alle kantoren die geen papieren rechtstreeks naar Nederland kunnen sturen, is opgedragen alle resoluties en bijlagen in drievoud naar Batavia te zenden, waarvan dan twee naar Heren XVII kunnen gaan. Die lijst ontbrak dus, maar dat is te Batavia niet na te gaan. Ze gaat nu mee en ook nog de latere lijsten van restanten voor zover aanwezig. Tevens is het bestuur nogmaals bevolen om conform de brief van 10 december 1758 bij bestellingen van waren en andere goederen steeds de afzet en de voorraden op te geven. Dit was in de laatste brief van 1762 nagelaten. fol. 22 
Makassar Het is niet de schuld van Batavia dat het bestuur klaagt over tekort in lengte en breedte van het Sadras guinees dat daar in 1759 werd aangevoerd, maar van de kantoren waar het is ingekocht. Wat men voor de kantoren waar textiel wordt afgezet bestelt, wordt te Batavia als zodanig gefactureerd en ongeopend doorgezonden. Aan de uitvoering van de opdracht om daarop toezicht te houden zal bijdragen dat op 24 juni 1763 werd besloten om aan de inkopers een vergoeding op te leggen voor het wederom ondermaatse Coromandelse textiel. Op 8 augustus is besloten om van partijen van meer dan 50 pakken één of twee pakken te onderzoeken fol. 23 op kwaliteit en maat. Hopelijk krijgt dit de goedkeuring van Heren XVII, evenals dat er onder het Bimase sapanhout geen wortels worden geduld. Die zijn volstrekt waardeloos. Dit verbod zal herhaald worden en de administrateur van Onrust is bevolen om rapport te doen, zodat bij afwijkingen de inkopers een vergoeding kan worden opgelegd. Om te zorgen dat dit geen voorwendsel is om de inlander af te persen, zal ter ondersteuning van de brief van gouverneur Cornelis Sinkelaar aan de resident te Bima bericht worden dat bij inzameling geen kleine stukjes weggenomen hoeven te worden, als ze maar niet al te klein of struikjes zijn. Er is geen reden tot klagen over de levering van lijfeigenen. Hoewel er op de bestelling voor 1761 van 400 stuks 65 te weinig zijn gezonden, zijn er daarom voor 1762 300 gevraagd en fol. 24 is dit aantal geleverd. De brief van 30 mei 1763 meldde dat de bestelling voor het lopende jaar van 200 slaven geheel is aanbesteed. De wijze van behandeling van de borgtocht van voormalig gouverneur Roelof Blok is laakbaar. In de tijd zijn veranderingen aangebracht, zoals in de brief van eind december 1761werd bericht. Sinds het bevel van 9 juli 1762 kunnen zulke onregelmatigheden zich niet meer voordoen, daar, zoals Heren XVII nu bevolen hebben, alle renten op gelden als borg zijn afgeschaft. In oktober 1762 was reeds geschreven dat het reglement dat door gouverneur Blok was opgesteld, reeds op 20 maart 1760 met enige veranderingen was goedgekeurd. Het bestuur is daaraan herinnerd. Die goedkeuring was al in de brief van 24 mei 1761 vastgelegd. Bandjarmasin Met Heren XVII wordt aangedrongen fol. 25 op een grotere peperleverantie. Het gaat daarin van kwaad tot erger, doordat, zoals in eerdere brieven reeds vermeld, de Chinese jonken een groot deel van de peper uitvoeren. Om dit te verbeteren, werd de resident in de brief van 7 juli 1763 nadrukkelijk op zijn plicht gewezen. Aan de koning is op een redelijke manier het ongenoegen van de Compagnie kenbaar gemaakt. Maar, zoals in de brief van 31 december 1761 werd bericht, trekt hij zich daar weinig van aan op grond van een verschil over het contract, dat hij in het Maleis en de Compagnie in het Nederlands heeft. Deze kwestie moet wat harder worden aangepakt, maar om bekende redenen kunnen de hardste maatregelen niet genomen worden. Door een bezuiniging is op het eerste plan voor een fort en gebouwen ruim rsd 4000,- bespaard. Als alles binnen een paar maanden gereed is, fol. 26 komen de totale kosten op rsd 18. 000,-. Zoals bericht was de koning van Bandjarmasin er aanvankelijk negatief over.) 
Zo is dit naderhand zo ongemeen verandert dat dezen inlander, in 't denkbeeld komende dat er zijn eygen veiligheyd ook in bestond, zelfs een vlijtige medehelper tot dies extructie is geworden, waarvan des residents brieven, gedateert 30 juli en ultimo october 1762, breedspraakig zijn. 
Daar Heren XVII hebben aangetoond dat er op 182 1/4 karaat diamanten verlies was geleden, wordt in het vervolg het doen van bestellingen nagelaten. Het verlies is betreurenswaardig, daar op 268 1/2 karaat die in 1761 voor rekening van de residenten met de Lekkerland was gezonden, een mooi winstje werd behaald. De nu verzonden voorraad van 161 7/8 karaat gaat voor rekening en risico van resident Lodewijk Wilkens de Lile. De ontvangen staatrekeningen 1756/57 tot 1760/61 worden meegezonden. fol. 27 Overeenkomstig het bevel van 20 juni 1757 zal worden opgedragen om een dubbel afschrift voor Nederland naar Batavia te sturen. Twee valse dukatons die bij besluit van 26 juni 1760 naar Heren XVII zouden worden gezonden, zijn spoorloos verdwenen. 
Timor In de brief van 31 december 1761 is het geringe succes van de indigocultuur gemeld. Ter besparing zijn de Javaanse indigomakers naar Batavia opgeroepen en huns weegs gegaan. Omdat hij armlastig was, konden, naast zijn afzetting, de maandgelden en andere verstrekkingen tijdens zijn vergeefse reis niet op de voormalige gezagvoerder van de bark de Kaaskoper, Hermanus Dekker, verhaald worden. fol. 28 Palembang De Hoge Regering is er erkentelijk voor dat Heren XVII het onderzoek naar de vermindering van de inzameling van peper, waarover zij terecht verbaasd zijn, aan Batavia wil overlaten. Uit de laatste adviezen die op 10 mei 1763 met het Enkhuizense schip Bronstee zijn meegestuurd, blijkt dat alles wordt beproefd wat tot succes zou kunnen leiden. Het resultaat en de inhoud van het vernieuwde contract blijken uit nadien ontvangen brieven van de afgetreden en de huidige resident. Het nieuwe contract was het hoofddoel om de verminderde vriendschap tussen het hof en de Compagnie aan te wakkeren en de kroonprins makkelijker hanteerbaar te maken, maar het beantwoordt niet aan de verwachtingen, waarin men wel zou zijn geslaagd als de residenten wat politieker waren opgetreden. fol. 29 Dat is ook in de brief van eind augustus 1763 medegedeeld en de koning is te kennen gegeven dat, daar hij beloofde zo mogelijk 30. 000 pikol tin per jaar te kunnen leveren, de Compagnie dit slechts hoeft aan te nemen als ze er behoefte aan heeft. Men zei in elk geval op een betere leverantie van peper te rekenen. De afkeer bij Heren XVII van het verkopen van verouderde vaartuigen, zowel te Palembang, als ook te Malakka en Coromandel, is opgemerkt. Maar te Coromandel bracht een oude sloep nog wel 300 pagoden op. Die hoge prijs zegt niet veel, want die sloep Geertruida Susanna was al in 1729 gebouwd en ontegenzeggelijk afgevaren. Maar om de doeleinden van Heren XVII te bereiken, is per circulaire opgedragen om werkelijk afgevaren schepen te slopen, of uitsluitend de romp voor de sloop te verkopen, als dat voordeliger is. fol. 30 Djambi Als Heren XVII de samenhang tussen de besluiten heeft overwogen, dan zullen zij meer goedkeuring genieten dan zij nu kregen. De wispelturigheid van de vorst en de daaruit voortvloeiende vrees voor onze bezetting daar enerzijds en het belang om daar te blijven om politieke redenen en om de Compagnie mettertijd schadeloos te stellen anderzijds, hebben door het tijdsverloop en verandering van zaken het nemen van besluiten nodig gemaakt. Er kunnen niet opeens meer effectieve middelen worden aangewend. Daar Heren XVII die kennen, is het overbodig en ook niet raadzaam die toe te passen. Voor het verdere gedrag van de koning en voor de aanmaningen ter bevordering van de peperverbouw wordt verwezen naar de oktoberbrief van 1761, die van eind december 1762 en vooral die van 10 mei 1763. De zaken daar leken niet ongunstiger te worden, maar uit de brieven van de resident van 16 april en 19 mei 1763 fol. 31 bleek dat de vorst van Djambi omzichtig moet worden aangepakt. Dit is dan ook in de brief van 27 augustus aanbevolen. Siam Men constateerde dat Heren XVII blijven bij het besluit om uit Siam te vertrekken. Daar de brief van 18 oktober 1761 met de bezwaren daartegen nog niet was aangekomen, is er nader over gesproken. De gouverneur-generaal merkt op) 
dat wij dies opbrake niet anders uitwinnen zouden als, buyten de 4000 guldens die voor de ongelden dier residentie bepaald zijn, alleen de onkosten van een schip dat jaarlijks derwaarts gaat en voor 4 maanden tijds op 20. 000 guldens gecalculeert moet worden. En dat daarentegen, indien men het sappanhout met particulieren liet aanbrengen, tgeen men reekend op 1. 000. 000 lb., of 8000 picols, zo voor Japan als Europa jaarlijks benodigt te hebben, die volgens hunne betuiging het voor niet minder zullen kunnen aanneemen als tegen ƒ 6 het picol, zulks te staan zoude komen op ƒ 48. 000,- of bijna eens zoveel als het de Compagnie inkoops kost. Dat na vermoeden de particulieren ook niet meer zouden kunnen aanbrengen als 3 à 4000 picols en dus de helfte minder als de Compagnie van noden had. Dat het ook te bezien zoude wezen, als de koning bemerkte dat men, het land verlatende, egter onze benodigtheid door andere canalen zogt, of hij dien uitvoer uit represaille niet weleens verbieden en ons daardoor in groote verlegenheid zoude brengen, wijl dit hout, gelijk bekend is, voor Japan niet alleen onontbeerlijk is, maar dat zelfs Bima, t eene jaar door het andere geslagen, geen 500. 000 lb. Uitleverd. En dat men dus in cas van opbrake eerst en vooral zoude moeten zien of er lieden gevonden kunnen worden die de benodigde quantiteyt zoude willen aanvoeren, 'twelk een zaak is die U Wel Edele Hoogachtb. mede aanmerken en onderstellen mogelijk te weezen. 
Nadat dit was overwogen is het niet raadzaam gevonden om dit kantoor nu geheel te verlaten. Wel kan het aantal dienaren wat verminderd worden. De rechten van de 
Compagnie blijven zo intact en verandering ten goede kan worden afgewacht. Bij resolutie van 8 augustus 1763 is een plan opgesteld, waarbij de uitgaven niet meer mogen bedragen dan ƒ 2790 per jaar. fol. 33 Aan de resident is gevraagd na te gaan of het noodzakelijke sapanhout niet tot een totaal van 6 à 7000 pikol door particulieren, zonder kosten voor de Compagnie, te Batavia geleverd kan worden voor ƒ 5,- het pikol van 125 lb. Zoals hierboven berekend is, zou ƒ 6,- te veel zijn. Ook zouden er nog tegen de gewone prijzen 10. 000 lb geconfijte gember en de benodigde roggenvellen geleverd moeten worden. Daar zou dan geen pacht aan de boom en waaggeld voor hoeven te worden betaald. Zo mogelijk moet de resident melden of hij zich niet als factoor met een particulier huis kan behelpen en of de loge met de pakhuizen is te verkopen. Dat spaart onderhoudskosten uit. Te Batavia zijn particulieren via biljetten uitgenodigd om de genoemde goederen in die hoeveelheden en op die voorwaarden naar Batavia te vervoeren. De tijd zal leren wat het resultaat is. Het is de resident verboden eergeschenken, noch de gewone van hier te geven, als ze niet door de koning of de phraklang door contrageschenken gecompenseerd worden. fol. 34 Voortaan wordt er geen atjar bamboe, limoen en rode arekakalk meer naartoe gezonden. Het was als een emolument onder de Hoge Regering verdeeld. 
Japan Er wordt gehoopt dat bovengenoemde maatregelen even veel instemming zullen ondervinden als dat in Japan de uitgaven, die in 1758/59 waren gestegen tot ƒ 126. 868, van jaar tot jaar verminderd zijn en in 1761/62 ƒ 117. 050 hebben bedragen. Overeenkomstig de wens van Heren XVII zullen er per jaar niet meer dan twee schepen naar Japan worden gezonden. In juni 1763 vertrokken de Leimuiden en Enkhuizen daarheen met een scheepslading t. w. v. ƒ 349. 449, 7,-. Malakka De inkomsten uit de domeinen zijn volgens de verwachting van Heren XVII gestegen. In 1760 bedroegen deze rsd 39. 081, in 1761 rsd 42. 119 en in 1762 zelfs rsd 43. 237. Sumatra's Westkust Met Heren XVII wenst men dat de handel op Sumatra's Westkust beter zal slagen. Voortdurend is daartoe aangespoord. fol. 35 Dat blijkt uit de laatste generale decemberbrief en de laatste brief daarheen. Het bestuur beweert dat, als het zich aan de vastgestelde percentages moet houden, alleen het gewone gebleekt guinees te verkopen is. Heren XVII voerden aan dat dit guinees in het najaar van 1761 in Nederland wel 138 % winst heeft opgeleverd. Dit betekent dat de Nederlandse soort veel beter is dan die in Azië wordt afgezet, en dus daar ook veel meer zou opbrengen. Aangaande de benzoë en de kamfer, die op Baros tegen de textiel wordt geruild, verwijst men naar de brief van 11 augustus 1763 naar Sumatra's Westkust. Er is bevolen de prijzen te betalen die in de brief van eind december 1762 zijn aangegeven. Men houdt eraan vast dat per jaar niet meer dan 6 pikol kamfer, hoogstens 400 pikols benzoë tweede soort, 100 pikol van de derde soort fol. 36 en totaal geen mindere soort geaccepteerd mag worden. Van de eerste soort mag onbeperkt ingekocht worden. Heren XVII stelden dat, als het ijzer met 50 % winst wordt afgezet en de Nederlandse inkoopsprijs gerekend wordt, er in werkelijkheid maar 25 % winst wordt gemaakt. Daarom is het bestuur in Padang vorig jaar opgedragen slechts met 75 % winst te verkopen. Er is al bericht dat het bestuur aanvoerde, dat er dan totaal geen afzet meer zou zijn. Men overwoog dat de goederen uit Nederland weliswaar per begin september 1762 met 25 % verhoogd waren, maar dat door de reductie van het Nederlandse in het Indische geld er maar een winst van 118 3/4 werd gemaakt. Daarom is de winst te Batavia en op de buitenkantoren weer op 50 % bepaald, waarmee er na aftrek van alle onkosten op de vaderlandse prijs 87 1/2 winst wordt gemaakt. De afzet van zout is integendeel fol. 37 door de verhoging van de prijs achteruitgegaan, zoals in vorige brieven reeds aangetoond is. Het zal zijn opgemerkt dat het met de verbouw van peper voorspoedig gaat. Dit voorjaar voerde de Huis te Boede 119. 832 lb aan. De planken die in 1758 waren beloofd, zijn niet ontvangen. De marges, zoals in de memorie van bezuiniging aangegeven, dwingen een ieder zich daaraan te houden, maar de Hoge Regering past ze wel aan als dat noodzakelijk is. Dat deed zich voor bij de kosten van de vestingwerken. De redenen om op 8 april 1763 te besluiten om 461 pakken katoen die dit jaar met de Sloterdijk uit Surat waren aangevoerd, alsmede 303 pakken die de Bleiswijk meebracht, naar Bengalen te zenden, zullen ook wel worden aanvaard. Bengalen Voor de verscheping van katoen naar Bengalen was scheepsruimte beschikbaar fol. 38 en bij een inkoopsprijs van ƒ 23, 15,- de honderd pond ligt dat nog ƒ 1, 5,- onder de prijs die het bestuur had vastgesteld om met winst te kunnen verkopen. Het zal Heren XVII genoegen doen dat werd bevolen om bij het sluiten van de respectievelijke boeken aan te geven waarom schulden niet geïnd hadden kunnen worden. Dat geldt ook het besluit van 22 november 1762 om de negotieboekhouders op alle buitenkantoren op te dragen om niet alleen alle debiteuren, maar ook de oorzaak van de schuld en de verwachting voor inning ervan op te geven. Het bestuur ter plaatse moet daarover een besluit nemen en dit met het rapport van de boekhouder naar Batavia zenden. De Hoge Regering voelt zich verplicht om haar besluit daarover naar Nederland te zenden. Op 11 augustus 1763 is echter nog vastgesteld dat de besturen van Bengalen, Coromandel, Ceylon en Malabar deze gegevens direct naar Nederland zullen zenden, maar van de overige kantoren zal Batavia dit doen. fol. 39 Er was een opmerking gemaakt over de afschrijving van de aanzienlijke schuld van het voormalige opperhoofd te Kasimbazar Bartholomeus Aukema. Men was daartoe wel genoodzaakt geweest, doordat er niet meer in zijn boedel was dan gemeld per eind december 1760. Over de opzienbarende fraude met tweeënhalve kist opium, die met klei en vuilnis was gevuld, berichtte het bestuur in brieven van eind januari en 16 maart 1761dat dit zo goed als zeker gedaan moest zijn door het volk van het vaartuig dat deze kisten aan boord van de Vlissingen had gebracht. De aard en de zoutigheid van de klei gaf aan dat die uit de omgeving van Calcutta komt. Omdat ze voorwenden onschuldig of onwetend te zijn en er geen voldoende bewijs was, zijn deze mensen op borgstelling uit arrest ontslagen. Ze moeten zich wel gereed houden om desgewenst voor het tribunaal te verschijnen.) 
Maar betreffende U Wel Edele Hoogachtb. betoond ongenoegen dat wij naar deze directie die quantiteiten baar zilver niet zenden, welke constante advances afwerpen, daar integendeel de schadelijke geldspeciën de retouren noodzakelijk verzwaren, onder voorhouding dat zulks nergens anders vandaan kan komen, als dat bij het formeeren der eisschen de juiste behoeftens van ieder specie niet behoorlijk gaade geslagen worden. Vinden wij ons genoopt om, tot afweiring van dit voor ons zo prejudiciabel gevoelen, hier te insereeren wat wij sedert het jaar 1754 op onze eisschen van bhaar zilver uit Nederland gekregen, en wat wij op de Bengaalsche geldeisschen afgestoken hebben als: 
Bhaar zilver van Batavia uit Nederland g'eyscht en voldaan voor 1754 ƒ 2. 500. 000, -, - anno 1756 ƒ 1. 682. 398, 8, 8,, 1755 ƒ 2. 500. 000, -, - ,, 1757 ƒ 2. 032. 488, -, 8,, 1756 ƒ 3. 000. 000, -, - ,, 1758 ƒ 982. 367, -, -,, 1757 ƒ 4. 000. 000, -, - ,, 1759 ƒ 1. 733. 918, 14, -,, 1758 ƒ 3. 000. 000, -, - ,, 1760 ƒ 1. 651. 545, 7, 12,, 1759 ƒ 1. 000. 000, -, - ,, 1761 ƒ 726. 885, -, -,, 1760 geëxcuseert ,, 1762 ƒ 676. 794, -, -Bengale heeft daarentegen van Batavia g'eyscht en daarop is voldaan aan baar zilver diverse speciën of samen anno 1754/5 ƒ 5. 000. 000,-,- ƒ 2. 983. 135, -, - ƒ 453. 653, 13, - ƒ 3. 436. 788, 13, -anno 1755/6 ƒ 5. 000. 000,-,- ƒ 2. 780. 243, -, - ƒ 409. 634, 2 1/4 ƒ 3. 189. 877, 2 1/4 anno 1756/7 ƒ 5. 800. 000,-,- ƒ 1. 904. 839, -, - ƒ 2. 321. 981, 3 1/2 ƒ 4. 226. 820, 3 1/2 anno 1757/8 ƒ 2. 700. 000,-,- ƒ 957. 314, -, - ƒ 765. 427, 11, - ƒ 1. 722. 741, 11, -anno 1758/9 ƒ 2. 475. 000,-,- ƒ 1. 355. 149, -, - ƒ 321. 890, 10, - ƒ 1. 677. 039, 10, -anno 1759/60 ƒ 1. 900. 000,-,- ƒ 614. 448, -, - ƒ 1. 295. 328, 1 1/2 ƒ 1. 909. 776, 1 1/2 anno 1760/1 ƒ 1. 050. 000,-,- ƒ 523. 837, -, - ƒ 526. 700, -, - ƒ 1. 050. 537, -, -anno 1761/2 ƒ 1. 850. 000,-,- ƒ 1. 845. 603, -, - ƒ 406. 764, -, - ƒ 2. 252. 367, -, - Fol. 40r-v. Hieruit blijkt dat men moet roeien met de riemen die men heeft. De Hoge Regering fol. 41 hoopt dat Heren XVII haar gelijk zullen geven en dat ze beter in staat gesteld zal worden de belangen van de Compagnie te behartigen. Uit de drie laatste boekjaren blijkt dat het bestuur te Bengalen meer heeft gekregen dan besteld. Dit toont dat als het bestuur met beraad handelt, de Hoge Regering het tegemoetkomt. Zo is dit jaar, toen bleek dat er op de bestelling van 26 1/2 ton schats, met alles wat maar bijeen te schrapen was, nog een tekort van ƒ 49. 927 zou zijn, besloten bij particulieren te Batavia ƒ 48. 000,- te wisselen in hele Suratse ropia's tegen 27, of desnoods 28 stuiver. Ook dan zou er in Bengalen nog 5 5/8 winst op te maken zijn. Eigenlijk was er 25 1/2 ton gevraagd, omdat men er te Bengalen op rekende 3 1/2 ton uit Nederland te ontvangen, wat een gissing van één ton te veel bleek te zijn geweest. Inwisseling uitsluitend tegen dukatons zou volgens de resoluties van 11 en 12 augustus 1763 schadelijk zijn geweest. Ondertussen is het totaal onbekend dat dukatons die daar verhandeld worden, weer naar Batavia zouden worden teruggezonden. Dit zou zeer schadelijk voor de Compagnie zijn. Het is onzeker of het bestuur fol. 42 de lijst van de batta van verscheidene munten of ropia's, die als bijlage bij de brief van 5 februari 1761 naar Batavia ging, wel naar Nederland heeft gestuurd. Daarom gaat deze als bijlage mee, evenals het gevraagde rapport van de gecommitteerden te Kasimbazar Hagadamius en Brueis over een onderwicht van 52 7/32 mark op verscheidene partijen baar zilver tezamen 27. 504 mark. In de brief van 4 december 1760 verklaarde het bestuur dat het abusievelijk te Hooghly was blijven liggen. De gevraagde maandelijkse lijst van rijzende of dalende batta is vanaf 2 maart 1761te vinden in resoluties. Heren XVII schreef zich erbij neer te leggen dat er thans metselstenen in plaats van salpeter als onderzwaarte worden gebruikt. Onder Batavia staat dat keistenen de minst schadelijke ballast zijn. Op 9 juni is besloten de Ceylonse, zowel als de Bataviase en Bengaalse retourschepen 100. 000 lb van die stenen mee te geven. Het bestuur in Bengalen fol. 43 is verboden zware klipstenen als ballast te gebruiken. De ongerustheid van Heren XVII over de opium was helaas gegrond, want in 1761 zijn maar 424, en in 1762 maar 213 kisten verworven. Coromandel Het zal Heren XVII genoegen doen dat er in 1761 379 pakken textiel meer zijn verworven dan in 1760, welk jaar ook al een verbetering gaf te zien. Maar in 1762 zijn volgens de brief van 11 december 1762 uit Nagapattinam wegens slechtere tijden 181 1/4 pakken minder verworven dan in 1761. Er wordt alles aan gedaan om wat van de weefgetouwen komt te verkrijgen.) 
En daarom hebben wij, niettegenstaande U Wel Edele Hoogachtb. den particulieren vervoer van lijwaten aan de zeevaart niet schijnen te weigeren, (als bij het schrijven van deze periode nog geen bewustheid zullende gehad hebben dat wij bij onze resolutie van den 18 e december 1761 het aan alle en een iegelijk verboden hebben) daar bij ter onzer cessie van den 7 e juni passato blijven persisteeren, teneinde het misbruik door de minste toegeventheid geen voedzel te verschaffen. Waarop wij dus met gegronde hoop derzelver approbatie inwagten. 
Evenals vorig jaar zijn aan de officieren van justitie te Batavia en op de buitenkantoren extracten uit de brieven van Heren XVII gegeven om hen aan te sporen tegen deze verboden vaart op te treden. Zoals bericht in de brief van 31 december 1762 zijn de dienaren te Bimlipatam, behoudens verhaal op boedels en personen die het geld verstrekten, aansprakelijk gesteld voor de schulden van inlandse kooplieden, tenzij ze kunnen aantonen dat ze alles hebben gedaan om schade voor de Compagnie te voorkomen. Uit de brief van 26 februari 1763 uit Nagapattinam blijkt dat van dit debet van 16. 452 pagoden 8700 pagoden zijn afgelost. Daarover heeft men in de brief van 31 mei 1763 zijn tevredenheid uitgesproken, maar de genoemde dienaren blijven verantwoordelijk voor het restant. fol. 45 Zo blijft ieder op zijn hoede voor het verlenen van krediet. Hoe het belang van dit gouvernement ook wordt behartigd, er zijn dezelfde belemmeringen voor het zenden van baar goud als naar Bengalen. Daar China van jaar tot jaar blijft teleurstellen, moeten er wel geldsoorten die verlies geven gestuurd worden, wil men de verwerving van textiel niet stil laten staan. Daarom moesten er Nederlandse gouden dukaten gezonden worden, die echter nog wel ƒ 5, 14 1/2 hebben opgebracht. Dit jaar zijn er, om de winst op de textiel, vooral te Batavia, niet te verliezen, 38. 000 van die gouden dukaten heengezonden. Maar helaas blijkt uit het besluit van 15 juli dat er op de bestelling door het bestuur van ƒ 1. 920. 000,- nog ƒ 724. 175 ontbreekt. De besluiten van 24 en 27 mei, en 7 juni laten zien wat er niet al gedaan is om geld te zenden. Zo is op 24 mei aan alle particulieren fol. 46 uitvoer van dit geld verboden. Men was genoodzaakt om de op de aanplakbiljetten genoemde prijs van rsd 19 voor het reaal fijn te verhogen tot rsd 19 1/2 onder toevoeging dat dit voortaan niet meer zou geschieden. Hopelijk komt de bark de Draak, die op 11 augustus naar Sumatra's Westkust vertrok, met het nodige goud, maar maximaal 1 1/2 ton, op tijd terug om dit nog dit jaar te kunnen verzenden. Wat betreft het verschil in allooi is de opmerking van Heren XVII dat het de Bataviase essayeur aan kennis ontbreekt, terecht, maar er is geen sprake van kwader trouw. Overeenkomstig de opdracht zal er, wanneer er meer essayeurs uit Nederland komen dan Fredrik Altena, die naar Sumatra's Westkust ging, en Van Namen die te Batavia bleef, er één naar Coromandel worden gezonden om daar ook anderen op te leiden. Heren XVII zagen de grote afzet fol. 47 van Japans staafkoper als een voorteken van voordelige handel. Dit kwam echter niet uit. Hoewel de bestellingen van 1761 en 1762 niet voldaan zijn, was de laatste bestelling 275. 000 lb, terwijl er te Nagapattinam en Bimlipatam nog een aanzienlijke voorraad van 985. 813 lb was. Omdat de laatste bestelling vrij beperkt was, is zij compleet uitgevoerd. Omdat het bewaren van onverkoopbare goederen tegengegaan moet worden, is op 12 juli 1763 besloten om textiel, Chinese fluwelen en zijden stoffen t. w. v. ƒ 613, die uit Surat waren teruggekomen, voor rekening te laten van degenen die deze goederen langer dan drie jaar in de pakhuizen hadden laten liggen. Zo leert men het voorschrift van 27 juni 1757 na te komen, dat stelt dat slechts mag worden aangehouden wat in een jaar kan worden omgezet. Men vertrouwt dat de bevelen in de brief van 31december 1762 betreffende het fort te Bimlipatam zijn uitgevoerd. Uit de brief van 31 mei 1763 naar Coromandel fol. 48 blijkt dat overschrijding van de berekende kosten wordt tegengegaan. Op 17 juni 1763 werd met advies van de ingenieur besloten om af te zien van alle nieuwe bouwwerken, maar de huidige zo goedkoop mogelijk en bestand tegen een inlandse vijand uit te voeren. Hierop wordt dus, zoals bevolen, scherp gelet. Ingenieur Jan Fredrik Duntzfeld is in dienst genomen, omdat er een tekort aan zulke deskundigen is en hij volgens het bestuur op Coromandel zeer ervaren is. Bij het genoemde besluit van 17 juni is vastgesteld dat hij naar Batavia moet komen, zodra het werk te 
Nagapattinam voltooid is. 
Ceylon Heren XVII willen niet, zoals ook in de geheime resolutie van de Hoge Regering van 10 april 1763 is vastgelegd, dat Kandy een vrije haven of vrije vaart wordt toegestaan. Het stemt beslist niet tevreden fol. 49 dat de parelbanken zo weinig opleveren. De brieven uit Colombo van 25 januari en 30 april 1763 melden dat de Arippuse en de banken aan de overwal nog twee à drie jaar stil moeten liggen voordat ze wat kunnen opleveren. In de brief van 14 juli 1763 is bevolen ze nog drie jaar met rust te laten en pas te gaan vissen als de oesters in de juiste conditie zijn. In de brief van 6 augustus is opheldering gevraagd over de mededeling van de dienaren te Tuticorin dat de chancoduikers met sleepankers langs de parelbanken gaan, wat zeer nadelig is. Er moeten daartoe maatregelen genomen worden. Met de koperen duiten gaat het goed, want het bestuur vroeg in een brief van 20 januari 1763 t. w. v. ƒ 100. 000,- daarvan. Maar wegens eigen gebrek eraan kon, conform het besluit van 15 april, maar voor ƒ 60. 000,- van die koperen munten gezonden worden. [fol. ---] Een ongenummerde folio. Op 4 januari was met de Borssele al voor ƒ 20. 000,- van deze munt gezonden. Dat er aan de aanvoer van rijst aandacht wordt besteed, toont de toezending dit jaar van 1033 last en het besluit van 17 juni 1763 om op de bestelling van 1600 last 12 à 1300 last te leveren. In het najaar gaat er dus nog een scheepslading heen. Het schort de Hoge Regering niet aan de wil om de heilzame bevelen en overwegingen van Heren XVII na te komen. Maar men neemt de vrijheid) 
om de redenen die deze ministers geven tegen de absolute onmogelijkheid van aan U Wel Edele Hoogachtb. intentie te voldoen, met niet anders als pagoden op Compagnies assignatiën na Nederland te accepteeren, met alle nadruk voor te dragen, ter erlanging van een gunstige dispositie. Zijnde die motiven uitgewikkkeld bij de marginale beantwoording van U Wel Edele Hoogachtb. missive van den 24 e september 1761, en geïnsereert in hunne meergewaagden brief van den 25 e januarij passato, zomede onder het hoofddeel van assignatiën in dezelve missive. Waarom wij ook, in hoope van welduiding, hierover den 9 e juni besoignerende, hebben moeten passeeren de aldaar jongst op assignatie naar Nederland getelde ƒ 161. 525, 13, 8, de ropij gereekend tegen 27 stuyvers en de ducaton met het ordinaire rabat van 7 9/13 percento, en zulks ook bijzonder, omdat de Compagnie er geen penning schade bij lijdt. 
Malabar Malabar wordt vanuit Batavia uitsluitend van rijst voorzien als dat noodzakelijk is. De kosten van een schip met 300 last, wat tegen rsd 15 het last gerekend op ƒ 10. 800,- komt, zijn aan vracht, scheepsonkosten etc. voor een retourreis van vijf maanden ƒ 25. 000,-. Dit belast de rijst aanzienlijk. Surat Heren XVII veronderstelden dat Surat een redelijk aantal moslimzeevarenden zal kunnen leveren. De bezoldiging is immers verhoogd tot 6 ropia per maand, omdat het bestuur het niet nodig vond tot 7 ropia te gaan. Maar door de grilligheid van dat volk komt dat niet uit. Het klaagde dat er zo weinig van hen terugkomen. fol. 51 Dit stond in de geheime berichten van 12 januari en 30 april 1763. Er kan slechts gehoopt worden dat er verbetering komt door het bevel van 6 juli 1762 dat ieder die zijn tijd heeft uitgediend, naar Surat moet terugkeren, en dat de wervers van deze zeevarenden conform de geheime brief van 20 juli 1763 een douceur krijgen, zoals het bestuur had voorgesteld. Heren XVII hadden er bezwaar tegen dat equipagemeester Jan Warnar Falk mocht repatriëren zonder dat hij te Batavia zekerheid had gegeven voor wat hem later mocht worden aangerekend. Maar hij heeft niet alleen een dubbele borgtocht gesteld, maar het geld dat aan hem was toevertrouwd en waaruit de claim op hem voortkwam, is gegeven onder zekerheid van terugbetaling, waarvoor de hoofdadministrateur van Cochin Jan Anthony Sweers de Landas zich garant had gesteld. Alles is dan ook op goede wijze binnengekomen. Overeenkomstig de bevelen van Heren XVII zal men erop letten dat de Compagnie geen schade lijdt fol. 52 door dienaren die rechtstreeks van buitenkantoren repatriëren. Met het besluit van 19 oktober om de factorij te Ketsmanduwe niet te heropenen, meent men aan de bedoeling van Heren XVII te hebben voldaan. Dit kantoor is niet nodig, als overigens de handel maar in het rechte spoor wordt gehouden. De zaken liepen, tegen de verwachting van Heren XVII in, door de geslaagde expeditie weer goed, zoals in de brieven van 31 december 1761 en 1762 werd gemeld. De klacht over de textiel die met een aanzienlijk verlies beschadigd uit Danda Rajapur terug is gekomen, is terecht. Maar men veroorlooft zich toch om de wel heel ruime bestellingen niet voor zijn rekening te nemen. Als men deze met elkaar vergelijkt, dan blijkt hoe er bij de bestellingen van textiel en andere goederen te werk wordt gegaan. Op de opmerking over de suiker, waarvan de mooie winst in Surat fol. 53 in de brief van eind december 1762 reeds was gerapporteerd, zegt men slechts dat er voor gezorgd zal worden, dat daarvan te Batavia geen overschot ontstaat. Over de oorsprong en wettigheid van de schuld van de gedeserteerde Willem van der Laar is reeds uit Batavia en door raad ordinaris Jan Schreuder uit Ceylon genoeg gezegd. Maar omdat dit nog niet door Heren XVII is opgemerkt, is men zo vrij te verwijzen naar de resolutie van 11 augustus 1763. Daarbij is ook besloten om zijn schuld, die in 1760 als oninbaar is beschouwd, weer binnen de lijn in te boeken, zodat deze niet vergeten wordt. Kharg Terecht merkten Heren XVII op dat de moeilijkheden met Mir Mahanna, hoewel ze met een overwinning eindigden, deze factorij geen gunstiger aanzien hebben gegeven. fol. 54 Dat geldt te meer als men zijn schadelijk bezoek in het begin van vorig jaar daarbij betrekt, waarover in de brief van 10 mei 1763 is gesproken. In zijn via Surat ontvangen brief van 16 februari 1763 meldt resident Johannes Wilhelmus Buschman evenwel dat alles weer is veranderd) 
Want wij ontvingen daarbij de aangename tijding dat voormelde regent, schoon het geluk der wapenen hem zo gediend heeft dat hij (tegen al het voorheen vermoede) bijna geheel, Desistan uitgezondert, Boucheer aan zig onderworpen had, niettegenstaande dit, om de vreede bij den resident Buschman heeft laten aanzoek doen, en om dezelve te bevorderen ongemeene blijken van zijn welmenentheid gegeven heeft, zo door van al zijn weleer gewaand regt op Karreek af te staan, als met de sedert eenige jaren genomen particuliere vaartuigen en 's Compagnies gallowet, den Tijger, terug te geven, onder belofte dat de restitutie van de Draak ook volgen zouw. En liet het aan de discretie van Buschman over om de van hem genomen galowet Fervisch weer te geven. 
Ondanks de voordelen in de handel die in deze brief worden voorgespiegeld, houdt men vast aan het besluit van Heren XVII of om het kantoor op de huidige zuinige manier aan te houden, dan wel om het te verlaten. fol. 55 Men bericht nog dat de schuld van de gewezen Gamronse wolfactoor van ƒ 17. 161 tot ƒ 12. 477 is verminderd door de opbrengst van de geconfisqueerde goederen en juwelen van David Buskens. Er is weinig hoop dat de rest van deze schuld en de overige geïnd kunnen worden. 
Muscat Men is niet van plan om nog enige zending naar Muscat te doen. Cheribon Over Java valt niets te melden. De verwerving van rijst te Cheribon is onbelangrijk, want ze bedroeg in 1762 maar iets minder dan 70 last. Bantam Het doet veel genoegen dat de verwerving van peper in 1762 ten opzichte van 1760 en 1761 toegenomen is. In antwoord op de aanbeveling van Heren XVII om de koning op vriendschappelijke manier tot de verbouw van peper aan te zetten en om de inlander ervan te weerhouden om deze naar vreemde vestigingen te brengen, wordt verwezen naar de geheime resolutie van 12 juli 1763. De juist overleden commandeur Hugo Pieter Fauré fol. 56 bewees op dit gebied zeer ijverig en attent te zijn geweest, zodat men verwacht dat de Bantamse landen, die nu gemiddeld per jaar slechts 800 bahar peper opleveren, binnen 7 à 8 jaar wel 15. 000 bahar zullen produceren. Fauré voerde daarvoor in zijn brieven van 1 juli en 15 augustus aannemelijke gronden aan. Zijn opvolger de advocaat-fiscaal van Indië mr. Thomas Schippers, die op 8 september werd benoemd, is aanbevolen deze gebaande weg te volgen. Batavia Helaas hebben Heren XVII een heel andere opinie over het besluit van 8 januari 1760 over het inwisselen en het stellen van een prijs voor ropia's. De Hoge Regering houdt met eerbied staande dat dit nuttig en nodig was.) 
Zo was het billijk dat men de gestempelde Persiaanse ropias, die de Compagnie uit hoofde van den stempel voor 30 stuyvers had uitgegeven, ook weer voor die prijs inwisselde, bijaldien ze het behoorlijk gewigt hadden, 'twelk anders heeft moeten gesuppleert worden. En de noodzakelijkheid begon meer als teveel te vorderen dat men, om het nabootsen van den stempel te eviteeren, zowel de gestempelde als de ongestempelde ropijen op eenen prijs stelde, 'tgeen niet beter kon zijn als op 27 stuyvers, waarvoor de laatste maar gangbaar waaren. Vloeyende dan hieruit voort dat de Compagnie er eigentlijk geen verlies op leedt, maar alleen de winsten derfde die ze bevorens van het stempelen genoten had. Ja, zowel deze, als de Souratsche en Batavische ropijen zijn in Bengale op de aanreekening van 30 stuyvers (gelijk voor dezen mede geschiedde) slechts met 7/16 1 7/16 en 1 7/8 percento verlies successive omgezet, daar op de aanreekening van 't baar zilver toen wel verloren is 15/16 1 3/8 en 3 1/64 percento. 
Het is niet eerlijk om van het publiek te vergen dat het voor de Suratse en Bataviase ropia's, waarvoor het 30 stuiver gaf, minder ontvangt. De Compagnie had slechts te Bengalen schade op de Suratse ropia's, maar dat kwam niet door de inwisseling, daar het een verlies tijdens gebruik was. Op de Bataviase ropia's had de Compagnie bij het munten en uitgeven al meer winst gemaakt. De ondervinding, ook van dit jaar, toont hoezeer de ropia's door het gebrek aan baar zilver te Batavia nodig zijn, fol. 58 omdat ze minder verlies geven dan andere specie. Het rechterlijk vonnis over Wolphert Abraham Brahe zal niet gevolgd worden. Overeenkomstig het bevel van Heren XVII zal hij voor dienst op de rede worden aangehouden. Ook zal men volgens de instructie de Franse en Engelse schepen voor zover mogelijk provianderen en vervoer aan vreemdelingen verstrekken. Ook te Batavia ontvangt men geen enkele erkentelijkheid voor de bewezen diensten. Men heeft zorgen over de vaart die de Engelse natie) 
door de Moluccos naar en van China neemt. Waarvan ons dit jaar door het retour in de even verweeke maand september van het Engels schip Grovenoor uit China om te repatrieeren, gelijk ook geschied is, en de verschijning van twee dito scheepen, genaamd Pocock en Bound, voor Bantam den 27 e der geduidte maand, die verklaarden de wil naar dat rijk te hebben, de blijken van haare intentie om die route blijven houden ten overvloede, dog ook zeer onaangenaam, tevoren gekomen is. Zo zal deswegens onze oplettentheid steets zo groot zijn, als het belang der zake komt te vereysschen en onze vermogens het toelaten, zonder zulks egter te kunnen tegengaan. 
Volgens opdracht zullen nadelige reizen naar Cochin China achterwege blijven, maar de schuld van Christoffel van Cappelle is vereffend en de plannen voorspellen wel wat goeds. De bevordering van opperstuurlieden tot schipper was noodzakelijk en zal voortgezet worden. Het tekort aan schepen, zeevarenden en krijgslieden baart veel meer zorgen. Het beurde wat op dat in de brief uit Nederland van 11 november 1762 werd bericht, dat de kamers was aanbevolen de hun toebedeelde schepen zo spoedig mogelijk gereed te maken en om niet na te laten zo mogelijk meer schepen uit te rusten. Men is hiervoor zeer dankbaar en wenst slechts de uitvoering ervan te merken. In het voorafgaande jaar moest men over de slechte staat fol. 60 waarin de scheepsmacht verkeerde, spreken en de omstandigheden dwingen daartoe nu eens te meer. Sinds 1 januari 1763 zijn bij besluit van 15 maart, 14 juni, 23 en 30 augustus de Spaarzaamheid, Gerechtigheid, Middelburg en Slot van Kapelle niet alleen uit de vaart genomen, maar ook nog gingen de Batavier op weg naar Banda bij Bahuluang verloren en de Hercules op de reis naar Timor in Straat Sape. Door gebrek aan uitrustingen voor schepen, dan weer aan andere goederen, en aldoor gebrek aan bekwame ambachtslieden kan men weinig opschieten met de reparaties aan het kleine aantal beschikbare schepen. Dan moet men eerlijk zeggen dat er schepen uit Nederland aankomen die niet met de vereiste zorg zijn uitgerust. Het rapport van de opper- en onderequipagemeesters, de bazen van Onrust en de werf c. s., dat wordt meegezonden, getuigde van de slechte staat waarin de Tulpenburg van de kamer van Zeeland verkeerde. Zodat op 5 juli 1763 niet alleen is besloten het niet op de thuisreis te sturen, maar dat het zelfs onbekend is fol. 61 
wanneer het weer zee kan kiezen, omdat de nodige knieën nog in de Javase bossen gezocht moeten worden. Van de vloot voor 1762/63 zijn slechts, naast de Westerveld die direct naar China ging, de Kievitsheuvel voor de kamer van Amsterdam, de Overschie en Erfprins voor de kamer van Delft, de Vredestein voor de kamer van Rotterdam, de Lekkerlust voor die van Hoorn en de Baarzande voor die van Enkhuizen aangekomen. Er ontbreken dus nog 17 schepen. Van de vloot van 1761/62 arriveerden de Eendracht, Giessenburg, Oranjezaal, Radermacher en de Barbara Theodora nog niet. Dit toont wel aan hoe men in grote verlegenheid verkeert. Het gebrek aan volk blijkt uit het feit dat het garnizoen te Batavia per eind september 1763, inclusief alle buitenposten, maar 1086 personen telt, waarvan 115 zieken. Daar zullen nog 115 man afgaan die hun dienstverband niet wilden verlengen, hoewel er al twee jaar een verhoging van ƒ 3,- en ƒ 4,- per maand wordt beloofd aan hen die voor drie en vijf jaar willen bijtekenen, tenzij ze de hoogste gage van ƒ 14,- per maand reeds krijgen. Op zestien schepen en acht vaartuigen zijn er aan officieren en gewone zeevarenden maar 1604 man, waaruit de acht retourschepen, fol. 62 de Vredestein naar Malabar en Oosterbeek naar de Kaap de Goede Hoop, bemand moeten worden. Daar zijn wel duizend man voor nodig. Ook de buitenkantoren hebben personeel nodig. Van Ternate is nog geen bericht, maar er zijn geruchten dat op de patrouilleschepen die vandaar naar Ambon zijn gezonden, ernstige ziekte en sterfte heeft geheerst. Hoewel Ceylon dringend om manschappen verzocht, is dat in de brief van 5 mei 1763 wegens tekort geweigerd. Maar door de omstandigheden daar, vervat in de geheime brief van 10 juni, zijn daarheen midden september met de Vrijburg 50 Europese en evenveel inlandse soldaten gezonden. Sinds de laatste brief is Java's Oostkust ter aflossing met 125 man bijgestaan, Malakka met maar 50, Bandjarmasin met 18 en Djambi met 11 man. Malakka heeft in het garnizoen een tekort van 100 man. fol. 63 Sumatra's Westkust kreeg de toegezegde 50 rekruten niet, en de garnizoenen van Java's Oostkust, Cheribon en Bantam zijn ook niet compleet, terwijl Batavia geen detachement kan missen. Het is volstrekt onduidelijk waar de 500 man die de Oosterkwartieren nodig heeft, vandaan moeten komen. Men verzoekt dringend dat, in plaats van wat is besloten, de uit Nederland vertrekkende schepen ongeacht het jaargetij als volgt zijn bemand) 
Een schip van 150 voeten ten minsten met 425 
Een schip van 140 dito ,, ,, ,, 325 en Een schip van 136 dito ,, ,, ,, 300 koppen, 
en dat daarenboven, gelijk wij even al aanroerden, een extra bezending van scheepen mag geschieden om eenmaal in vermogen te geraken, ofwel, onder 's hemels zeegen, gered van gevaren die groter zijn, als men zonder de dagelijkse ondervinding wel zoude kunnen geloven. Op deze wijze zig te moeten verklaren is zeker niet aangenaam, maar het zoude erger zijn, indien de onheilen zonder voorafgaande waarschouwing kwamen. Wij kunnen, ja wij mogen, derhalven niet nalaten om de zaaken in haare waare gedaante te berde te brengen, en zo andermaal met alle nadruk te insteeren om eene spoedige executie van U Wel Edele Hoogachtb. dies aangaande genomene resolutie. Waartoe wij hoopen dat de getroffe vreede tusschen de in oorlog geweest zijnde mogendheeden, gelijk U Wel Edele Hoogachtb. mede veronderstelden, een goede gelegentheid aan de hand zal geven. 
Opperequipagemeester Hendrik Booms zou, met de opdracht er het zwaarste volk op te zetten, rapporteren over het bemannen van de schepen. Hij toonde aan dat dit onmogelijk en gevaarlijk is. Nu is bevolen om op de retourschepen uitsluitend bekwame zeevarenden te gebruiken en wel 100 man voor een schip van 150 voet en 90 bij 136 à 140 voet. Verder moeten de schepen die in Azië varen, overeenkomstig de eed en plicht van de opperequipagemeester bemand worden. Zijn rapport is bij het besluit van 15 augustus gevoegd. Daarin is ook sprake van de behandeling van het koper dat van de scheepskombuizen is gehaald. fol. 65 Conform de opdracht is besloten dit onbruikbare koper onder toezicht van twee gecommitteerden in een verzegelde kist te doen en te zenden naar de kamer waartoe het betreffende schip behoort. Het is echter onzeker of het wat opbrengt, want men moet voor de kombuizen nieuw koper aanschaffen. Bijzonderheden staan in genoemd rapport. Aan de kamers van Amsterdam, Zeeland, Rotterdam en Enkhuizen wordt een rapport van de baaskruitmaker c. s. voor de fabriek gezonden over de stenen voor de kruitmolens. Daaruit blijkt dat er sinds 1754 wel 28 stenen zijn gesprongen, waardoor er, buiten de zwaar gewonde en gestorven mensen, veel onkosten zijn gemaakt. De stenen die met de Noord Nieuwland uit Rotterdam kwamen, waren te klein en te licht. Zij worden teruggestuurd. Bij vervanging vraagt men om metalen schijven, waarvan het nuttig gebruik de hogere kosten zeker goed maakt. fol. 66 Betreffende de dienaren is het voorstel om enige personen te bevorderen tot onderkoopman, helaas door Heren XVII afgewezen. Maar tot groot leedwezen is er bezwaar gemaakt tegen enige van zulke bevorderingen die geheel volgens de voorschriften waren gedaan, en is bevolen daar in het vervolg vanaf te zien. De gouverneur-generaal liet direct alles wat deze materie betreft uit de stukken bij elkaar zetten en ter lezing rondsturen. Ieder gaf daarop schriftelijk antwoord. Op 8 juli is het na veel wikken en wegen goedgekeurd en het wordt nu, gevoegd bij de resolutie, aan Heren XVII voorgelegd in de hoop op een gunstig besluit. De Hoge Regering meent dat men dienaren die op posten aangesteld worden, fol. 67 ook de rang, gage en emolumenten dient te geven van hun voorganger. Daarvoor komen dienaren in aanmerking die geen aanstelling hebben en gekwalificeerd zijn. Dat dit het geval was, blijkt uit de generale missiven van eind december 1761 en 1762. Inderdaad zijn er enkele boekhouders en assistenten bevorderd, maar dat is geschied, omdat men niet met een gerust hart onderkooplieden die geen ervaring in dat werk hadden, kon aanstellen. Dit blijkt uit genoemde brieven. In de brief van 11 november 1762 geven Heren XVII aan dat zij een geheel andere mening hebben. De Hoge Regering verklaart daarvan zonder opzet te zijn afgeweken en verzoekt dringend dat Heren XVII zo welwillend mogen zijn om de bevorderden, genoemd in de resolutie van 4 juni 1763, hun rang en gage te laten behouden. Men koestert de hoop dat dit verzoek wordt ingewilligd.) 
Wijl tog het tegendeel de lust en ijver, zowel in deze, als andere dienaren, zoude uytblusschen, en zulks tot een gantse veragtering van 's meesters dienst en krenking van het belang der Maatschappij! 
Eene tegengestelde dispositie, waarvan wij het contrarie verhopen, zoude ook het lighaam dezer regeering op een veragtelijke wijze ten toon stellen voor de oogen van 't gemeen. En dus de goede ordre en zo nodige subordinatie, vooral in deze gewesten, den bodem als inslaan. 
Men verzekert dat op openvallende posten alleen de bekwaamsten, ongeacht ze nu een functie hebben of niet, zullen worden benoemd zonder bevordering van boekhouder of assistent tot onderkoopman. Alle bevorderingen, dus van gouverneur tot onderkoopman, tot de kwaliteit en gage van een voorganger, zullen eerst ter goedkeuring worden voorgelegd. Aangezien het de ijver zal bevorderen en er geen bezwaar aan kleeft, wordt wel de titel en rang van de voorganger verleend. Zeevarenden en militairen zullen alleen naar de schrijfdienst worden overgeplaatst, fol. 69 als er op die kantoren een tekort is. Dit geschiedt op grond van de goedkeuring door Heren XVII in hun brief van 2 oktober 1759 van de derde memorie van bezuiniging door de gouverneur-generaal, toen directeur-generaal, waarin deze zaak is geregeld. Als dit niet zou gebeuren, dan zou er achterstand ontstaan en alles zou in de war lopen. De Hoge Regering, en in het bijzonder de gouverneur-generaal, voelen zich verplicht hiertegen te waken. Er kan evenwel niet aan worden voorbijgegaan dat het onmogelijk is om kersvers aangekomen onderkooplieden te benoemen in de diensten die in deze memorie worden vermeld en die door onderkooplieden werden waargenomen. Anders noodzaakt men hen om ontslag te nemen, waarop ze als onbekwaam moeten worden teruggezonden. Immers, in die functies moeten ervaren personen benoemd worden. Nogmaals wordt erop aangedrongen om boekhouders of assistenten reeds in Azië aanwezig, te mogen aanstellen met de kwaliteit die bij een dienst hoort, tenzij Heren XVII reeds hebben goedgekeurd, of zullen goedkeuren, fol. 70 daarvan een diminutie te maken. Er wordt herhaald wat hierboven in het algemeen over dienaren is gezegd. Als boekhouders of assistenten geen uitzicht op bevordering hebben, dan blijven zij maar simpelweg kopiëren en daar komt slechts verwarring van, wat zeer nadelig voor de Compagnie is. Nu de Hoge Regering naast het rapport zijn bezwaren en dringend verzoek heeft kenbaar gemaakt, vraagt ze om goedkeuring en een spoedig antwoord. Heren XVII had geklaagd over de onevenredige verdeling van thee op vracht over de theeschepen, waardoor de kamer van Rotterdam ver boven zijn aandeel was bezwaard. Een extract daarvan is aan de opperkooplieden fol. 71 van het kasteel overhandigd, waarop zij op 11 augustus hebben geantwoord. In overeenstemming daarmee zal het verschil zo snel mogelijk worden recht getrokken, hoewel het er wegens de hoge recognitie niet op lijkt dat er spoedig veel zal worden aangeboden. Men hoopt dat de verdeling over het huidige retour naar wens is. Overeenkomstig de opdracht is deze opperkooplieden bevolen om de thee in de directe Chinese retourschepen voor de kamer van Zeeland op de rekening van die kamer te boeken. In het genoemde bericht van de opperkooplieden voeren zij ook aan dat de waarde van de lading van deze schepen, en voor welke kamer ze was, in 1760 en 1761 niet door de factoors was opgegeven en in 1762 en 1763 slechts in taëls. Zo kon de ladinglijst in die jaren niet, of gebrekkig opgemaakt worden. Om aan het bevel te voldoen berekenden de opperkooplieden de ladingen van de zes China schepen in 1760 en 1761 op ƒ 3. 100. 000 en die van fol. 72 de Kronenburg en Velsen, die toen in Zeeland arriveerden, op ƒ 1. 035. 000. Men is ermee akkoord gegaan dat op deze manier een voorlopige inboeking werd gemaakt, die op 23 augustus is binnengekomen en als bijlage is meegezonden. Deze inboeking loopt voort, totdat Heren XVII de werkelijke waarde van deze ladingen hebben medegedeeld, of een verbeterde versie ervan hebben gezonden. De cargadoors krijgen zo snel mogelijk de opdracht om de ladingen en de kamer waarvoor ze zijn bestemd, zowel in taëls, als in guldens, stuivers en penningen op te geven. Men verwacht van de Commissie tot de Directe Vaart en Handel op China de jaarlijkse opgave van het aantal schepen en voor welke kamer, zodat die voorlopig belast kunnen worden. In het rapport van de opperkooplieden wordt tevens uitgelegd waarom in het retour van 1762/63 van 300. 000 lb koffie, die de kamer van Amsterdam reeds in 1760 boven het quotum had besteld, fol. 73 nog maar 200. 000 lb is voldaan. Het is en blijft ook beslist 
onmogelijk om de 300. 000 lb peper die die kamer boven de normale verdeling heeft besteld, te leveren. Uit de levering op de bestelling van 1762 blijkt dat de Schoonzicht, die 542. 082 lb peper vervoerde, daartoe, anders dan Heren XVII hadden gedacht, niet heeft kunnen dienen. Het bevel om geen porselein, of andere goederen meer op vracht te accepteren zal stipt nagekomen worden. Er is daarvan nimmer met opzet afgeweken, maar slechts vermoedelijk in het belang van de Compagnie. Zo is, voordat dit duidelijke verbod was ontvangen, op 15 april 1763 nog overwogen om als vracht 25 % porselein mee te nemen, omdat particulieren het hadden ingekocht en er slechts suiker als ballast was. fol. 74 Men zag er echter van af, omdat men de brieven van 6 oktober 1752 en 13 oktober 1755 stipt wilde nakomen. Met verontwaardiging is vernomen dat vreemdelingen, die nu niet meer als passagier naar Europa kunnen gaan, zogenaamd in dienst van de Compagnie treden en zo transport- en kostgeld uitsparen. Ze deden zelfs nog moeilijk over de verdiende gage. Er zal streng op worden toegezien dat dit niet meer gebeurt. Dit is ook aan het bestuur in Bengalen, Ceylon en Kaap de Goede Hoop opgedragen op straffe van een boete tot tweemaal het bedrag aan gage en premie, waarop deze personen in Nederland aanspraak maken. Om een andere fraude, waar Heren XVII verontwaardigd over zijn, tegen te gaan, zal de repatriërende kapiteins, kapiteins-luitenant en schippers te Batavia door de waterfiscaal, fol. 75 en in Bengalen en te Galle door de fiscaal, worden bevolen dat ze er op toezien, dat er geen slaven op slinkse wijze in de kladmonsterrollen als dienaren zijn opgenomen. Dit voorkomt dubbel transport- en kostgeld. Bij overtreding krijgen ze een boete van zes maanden gage, in te houden door Heren XVII. Zij moeten ook van de eigenaars, of de verzenders van naar Europa varende slaven, het bewijsstuk eisen dat het transport- en kostgeld zijn voldaan. Deze kwitanties moeten zij aan de bewindhebbers, die de afdanking van de bemanning regelen, overhandigen, op straffe van een boete gelijk aan de niet betaalde gelden. Hoewel er door de repatriering in januari van de oud-directeur van Bengalen, Adriaan Bisdom, geen gebruik gemaakt kon worden van de gunstige beoordeling die over hem van Heren XVII werd ontvangen, vleit men zich met de gedachte dat de motieven om hem te laten vertrekken zullen worden gehonoreerd. fol. 76 Aan Malabar zal bericht worden dat soldaat Fredrik Livius Stute desgewenst via Ceylon mag repatriëren. Daar was de bestelling van de kamer van Amsterdam van 40 trossen van vijgertouw van 10 strengen en 10 van 6 strengen reeds heen gestuurd, met de opdracht op de factuur te vermelden dat ze voor die kamer zijn, opdat schippers ze onderweg niet gaan gebruiken. Als bijlage gaat mee voor zijn opvolger, de memorie van overgave door de raad extraordinaris Louis Taillefert als aftredend directeur te Surat. Tevens wordt het uitgebreid bericht van weesmeesters te Batavia meegezonden, waarin zij de memorie van weesmeesters uit Amsterdam zo grondig weerleggen dat verder commentaar overbodig is. Het resultaat van de Londense commissie wordt afgewacht. Men hoopt dat deze fol. 77 onder andere Natal en Tapanuli weer in het wettig bezit van de Compagnie brengt, wat zonder geweld onmogelijk is. Heren XVII maakten een opmerking over de steun aan Engelse koningsschepen begin 1762. Men voert aan dat er een ruime voorraad Malakka's tin was, waarmee ze geholpen zijn tegen rsd 20 het pikol. Dat was volgens een precieze berekening, wegens de hogere inkoopsprijs van het Bangkase tin, maar een winst van 16 %. Nu de bedoeling van Heren XVII duidelijker is, belooft men ze nooit meer met contanten van Compagnies rekening bij te staan. Het leveren van hulp is ook verboden aan de besturen van Malakka, Padang, Bengalen, Coromandel, Ceylon, Malabar, Surat, Kharg en Kaap de Goede Hoop. Zeildoek en andere uitrustingsstukken mogen daar slechts aan vreemden worden gegeven in geval van grote nood. Dat zal ook voor Batavia gelden. Een blijk daarvan is) 
dat wij den 16 e augustus wel aan 't Engels raadslid van Bancahoulou John Herbert op zijn dringend verzoek om 12 moorsche mattrozen in huur te neemen, teneynde in staat te geraken om de toen hier ter rheede leggende Engelsche scheepjes The Plassij, en Sea-Nijmph, waarvan het volk door desertie en sterfte zeer gesmolten was, hunne reize te laten vervolgen, toestonden om zoveel inlandsche zeevarenden te huuren, mits borg stellende dat dezelve bij de eerste gelegentheid herwaarts terug mogten komen. Edog, dezen lastigen verzoeker onder allerhande voorwendzelen zijn vertrek, waartoe wij hem volgens besluit van den 22 e april aanmaanden, wel 4 1/2 maand hebbende uitgesteld, en den 6 e september alweer een geschrift aan den eerstgetekende latende presenteeren om, uit hoofde van ziekte, nog langer hier te vertoeven, vonden wij den 8 e daaraan goed om hem hier niet in te wil te zijn, maar met voormelde scheepje The Plassij te laten vertrekken ('tgeen hij zeide hier niet langer te durven ophouden), temeer wijl men hem in staat oordeelde om den niet naamwaardigen overtogt vanhier naar Bancahoulou uit te staan, en er mogelijk na het vertrek van opgemelde scheepje in lang geen gelegentheid zou, of zal wezen, om derwaarts te vertrekken. Dit schijnd hem egter zo gramstorig gemaakt te hebben dat hij met de Plassij en The Sea Nijmph, zowel als het almede toen hier ter rheede leggende Engelsch schip Grosvenor vermoedelijk door zijn toedoen, den 14 e dito niet alleen vertrokken is zonder eenig salut te doen, maar zelfs zonder de minste kennis van dit hun depart aan den sabandhaar Radermacher gegeven te hebben. 
Om dit aanstootgevende gedrag te wreken is op 19 september besloten om, als deze schepen en sloep mochten terugkeren, hun saluut niet te beantwoorden en alle schepen uit Benkulen alle verstrekkingen, behalve water en brandhout, te weigeren. Er zal, zoals verzocht is, commentaar worden geleverd op de huidige instructie voor de Hoge Regering en geadviseerd over een nieuwe. De oude instructie is onder de leden verspreid en na een voorstel van de gouverneur-generaal fol. 80 zal ieders opinie daarover genoteerd worden. Daarna volgt er een vergadering, waarvan de uitkomst zo spoedig mogelijk aan Heren XVII zal worden toegezonden. Noch met de schepen die nu vertrekken, noch in 1762 met de Schoonzicht, konden de lijsten met slachtoffers van de verloren schepen Mariënbos, Rhoon, Sparenrijk en de bark de Rijder worden meegegeven. Het bestuur te Colombo is opgedragen ze direct naar Nederland te zenden en een exemplaar naar Batavia. Men meent in de brief van oktober 1762 te hebben aangetoond dat Ceylon naar de mogelijkheden die er waren, ondersteund werd. Hoewel er bij de eis van retouren van 1 november 1762 is aangegeven dat de bestelde 4. 000. 000 lb bruine peper per jaar niet strikt geleverd hoefde te worden, als er maar 10. 000 balen per jaar in Europa verkocht konden worden, is besloten toch zoveel te zenden, daar men vermoedt dat, samen met wat direct uit Ceylon en Bengalen komt, fol. 81 deze hoeveelheid wel is te verwerven. Het komt goed uit dat er 20. 000 lb witte peper is besteld, omdat deze soort niet in Azië wordt gevraagd en anders de bewerking van zwarte tot witte peper in onbruik raakt. Sapanhout, het Siamse, zowel als het Bimase, wordt slechts gezonden voor zover het voor het stuwen van de retourschepen nodig is. Bij besluit van 9 juni 1763 is het bestuur op Ceylon en te Bengalen opgedragen bij het stuwen het besluit van 11 augustus 1761 na te komen. Van calaturshout, waarvan een voorraad van 500. 103 pond is, wordt uitsluitend de bestelde 100. 000 lb gezonden. Uit het bericht van de opperequipagemeester, ingesloten bij het besluit van 15 augustus 1763, blijkt dat men vergeleken met de directe schepen naar China niet onoplettend is geweest bij het beladen van de schepen met thee op vracht. fol. 82 Het was onmogelijk om deze schepen meer thee mee te geven. Met de schepen terugkerende via Ceylon is reeds 375. 000 lb koffie verzonden. Van de gevraagde 4. 000. 000 lb kon maar 3. 500. 000 lb overjarige bonen voldaan worden. Heren XVII deden hun bestelling echter afhankelijk van de voorraad en door de uitzonderlijke hitte en droogte kon er dit jaar minder verworven worden dan vorig jaar, en zal men wat het komende jaar binnenkomt, hard nodig hebben. Men verzekert dat de 50. 000 lb koffie die in 1761 werd gezonden, deugdelijk is geweest, maar dat de bonen, doordat ze niet goed uitgezweet waren, wellicht door broei in het schip wormstekig en zwart zijn geworden. De proef wordt nogmaals genomen met van de laatste oogst 10. 000 lb aan de kamer van Amsterdam en 5000 lb aan die van Zeeland te zenden. De Hoge Regering meent dat het feit, dat de overjarige bonen, verscheept in 1761, ook niet erg goed waren, niet aan haar ligt, omdat men alle aandacht aan goede retouren besteedt. fol. 83 De bonen hebben een kwaliteit die afhankelijk is van 
de jaarlijks wisselende rijpheid. Er wordt daar bij de inkoop van de producten goed op gelet. Terecht gaven Heren XVII aan dat dat bij het inkopen van koffiebonen in Réunion een vereiste is. Niet alleen was de voorraad van Javase koffie gering, maar ze kostte de Compagnie wel 68 3/4 minder dan de partij die het bestuur in Kaap de Goede Hoop heeft ingeslagen. Uit de brief van 25 februari 1761 vandaar bleek dat die zes Spaanse realen de baal van 100 lb heeft gekost, terwijl aan de Javase het pikol van 125 lb rsd 5 van 48 stuivers is besteed. Overeenkomstig de opdracht zal men voortaan de koffiebonen uit Réunion, die echter door de vrede tussen Engeland en Frankrijk niet meer wordt verwacht, in de verpakking uit Mauritius laten zitten. Doordat de voorraad kruidnagels op 24 juli 1763, en dus inclusief de laatste oogst, maar 430. 455 lb bedroeg, kan de bestelling met dit retour niet uitgevoerd worden. Voor de kantoren in Azië is het lopende en komende jaar 190. 500 lb nodig, fol. 84 zodat het restant 239. 955 lb is. Omdat Heren XVII schreven dat hun voorraad wel eens te groot kon worden, wordt daarvan maar 225. 000 lb naar Nederland verzonden. Ze vonden een retour van 300. 000 lb nootmuskaat, vette en magere - met de laatste worden waarschijnlijk middelbare bedoeld - voldoende. Na aftrek van de afzet in Azië kan er echter wel 3. 500. 000 lb Dit is onduidelijk; wellicht wordt niet 3. 500. 000 lb, maar 350. 000 lb bedoeld. gestuurd worden uit een voorraad van van 44. 327 lb vette, die geheel wordt verzonden, en van 372. 518 lb middelbare. Van de overige middelbare en 81. 570 lb magere is circa 62. 000 lb voor Azië nodig. Wegens gebrek aan scheepsruimte door het verlies van de Batavia, kan de tweede oogst van 20. 000 lb vette en 80. 000 lb middelbare niet verzonden worden. Om dezelfde rede kan uit de voorraad van 979 sokkel foelie, maar 800 sokkel worden verzonden. Van salpeter kan weinig gestuurd worden, omdat er uit de voorraad op 23 augustus 1763 van 663. 881 lb fol. 85 299. 860 lb zelf nodig is. Men moet wel een jaar in voorraad hebben en wegens de kritieke omstandigheden zou een restant van ruim 456. 533 1/2 lb weinig aan het retour en aan de ballast toevoegen. Het is voor Azië aangehouden. Aan Bengalen is opgedragen om 2. 000. 000 lb naar Nederland te verschepen en voor Azië 500. 000 lb, dan wel zoveel meer als mogelijk, te leveren, afhankelijk van wat Ceylon nog zal bestellen. Over de grote voorraad Satsumase kamfer is uitvoerig in de oktoberbrief van vorig jaar gesproken. Wegens het voordeel dat er in Azië op is te behalen, werd 50. 000 lb besteld. Hierover worden instructies gevraagd, alsmede over het besluit van 14 juni 1763 om, wegens de bestelling uit Nederland van 20. 000 lb en de afzet in Azië, 60. 000 lb te bestellen. De voorraad Javase cardamon en de gevraagde 5000 lb buitengewone beste soort witte benzoë worden verzonden. fol. 86 Zoals opgedragen zal er uit Siam geen gomlak op stokjes meer besteld worden. In de laatste brief naar Kharg is geschreven over de Kirmanse wol, terwijl men de opbrengst van de 4300 lb uit het voorafgaande jaar en van de nu verzonden 4275 lb afwacht. Omdat de Bandase het voorafgaande jaar wel 576 3/100 winst opleverde en de Ceylonse 27 2/100 %, zijn er weer stampparels naar China gestuurd. Als de 6000 lb parelmoerschelpen, waaraan nog 3448 lb ontbreekt, beschikbaar zijn, zullen ze overeenkomstig gewicht en aantal van de facturen naar China gezonden worden. Dit is op 12 juli 1762 aan de opperkooplieden van het kasteel opgedragen. Maar de steranijs moet direct naar China gestuurd worden. Enige andere bestellingen door Heren XVII zullen worden uitgevoerd. Er is op aangedrongen de leverantie van Javase indigo fol. 87 met alle middelen in omvang en kwaliteit te verbeteren. Dat blijkt uit de dit jaar naar Java's Oostkust en Cheribon verzonden brieven en uit de voorjaarsbrief van 10 mei over de Jakatrase bovenlanden.) 
Want het is zeker dat den inlander er al vrij toe moet geannimeert worden, zo om de geringe beloning die hij voor deze verfstoffe in vergelijking van andere producten krijgt, als omdat hij, iets van naam willende verzamelen, een zeer groot terrain nodig heeft. En van zo een stuk land heeft hij dan vervolgens tenminsten in geen twee jaaren eenig gebruik, of, gelijk wij (daar U Wel Edele Hoogachtb. aanmerking opvalt) in anno 1761 abusive zeiden, nimmer geen nut meer van. 
Den opperkooplieden hebben wij inmiddens de zorge aanbevolen tegens de vermenging van diverse soorten dezer verfstoffe, en dat het formaat der kurken niet onder dat der zogenaamde koekjes kome, maar ieder in apparte kisten. 
Overeenkomstig de wens van Heren XVII is de besturen van Ambon, Makassar, Timor, Coromandel, Malabar en Surat opgedragen, of zal opgedragen worden, voorlopig geen indigo meer in te kopen. Nieuwe soorten zullen pas geaccepteerd worden, nadat het oordeel van Heren XVII over een monster fol. 88 van vijftig pond is afgewacht. Hier zal men zich stipt aan houden, of laten houden. Er worden twee kopieën gezonden van de resoluties van de Hoge Regering over de prijzen, acceptatie, rapporten en alle andere zaken betreffende de Bataviase indigo. De bestelde 1. 000. 000 lb poedersuiker wordt gezonden, hoewel er in de vergadering over is gesproken of dit wel genoeg onderzwaarte geeft aan de zestien retourschepen van dit najaar en die van het voorjaar. Er bleek 585. 000 lb aan te ontbreken. Om de bevelen van Heren XVII toch uit te voeren, is besloten keistenen te gebruiken, hoewel die niets opbrengen. Ook zal er net als verleden jaar niet meer dan 50. 000 lb curcuma worden verzonden. Dit is een wild gewas en geen cultuur. fol. 89 Dit wordt geantwoord op de opdracht de verbouw te reguleren. In het begin van de bestelling wordt 20. 000 lb tin van Malakka in inktkokers gevraagd, maar bij de bestelling zelf 30. 000 lb. De laatste hoeveelheid wordt aangehouden. Tin uit Bangka wordt niet gezonden. Men zal beter op de zuiverheid ervan letten. Onder het hoofdstuk Bandjarmasin is reeds over de diamanten gesproken. Men verzekert plechtig dat de inlander bij leverantie van producten geen lagere prijs zal krijgen. Heren XVII merkten bij dit bericht terecht op dat die voor katoenen garens met 2 stuivers het pond verhoogd was. De opperkooplieden te Batavia en het bestuur te Semarang is opgedragen om de afpakbriefjes nauwkeurig op te maken. Dat bestuur is bevolen nauwkeurig onderzoek te doen naar 12 balen katoenen garens fol. 90 die een Engels vaartuig naar de Ganges meenam. Het antwoord is nog niet ontvangen. Omdat er geen goede verwachting van de zijdefabricage te Tegal en Cheribon was, is deze conform het bevel gestaakt. Er is opgedragen de gereedschappen naar Batavia te zenden en de inlanders geheel van dit werk te ontslaan. Het is veel triester dat, terwijl men vandaar niet kan krijgen wat men wenst, de opkoop van 75 pakken Bengaalse textiel van de Armeense koopman Alexander Satoer zo ongelooflijk slecht verliep. Zoals Heren XVII constateerden, is dit minstens te wijten aan de onkunde van de inkopers. Deze opmerking is onbegrijpelijk, als men het Bataviase bericht vergelijkt met de bevindingen in Nederland. De opperkooplieden van het kasteel en de inkopers Cornelis Bruijn en Joannes Frisch kregen een kopie fol. 91 van het stuk van Heren XVII. Overeenkomstig het bevel van 20 september 1763 hebben zij zich ieder afzonderlijk verantwoord. Een besluit is uitgesteld totdat de opbrengsten van de verkoop van deze textiel en de orders van Heren XVII zijn ontvangen. Daar een pak met de allerslechtste soort is teruggestuurd, wordt conform het besluit van 27 september verzocht om dit in dergelijke gevallen steeds te doen. Zo kan men zien waaraan het hapert. Wat betreft genoemde 75 pakken kan men degenen die het toezicht hadden, noch die de sortering en verscheping verzorgden, van kwader trouw verdenken. Deze opperkooplieden en inkopers houden vast aan hun verklaringen, die door attestaties zijn bevestigd, dat deze textiel uit extra fraaie soorten heeft bestaan. Men gaat nu over fol. 92 tot de voorvallen na het vertrek van de Bronstee in mei 1763. 
Ambon Uit de gewone en geheime brieven van 27 januari, 25 mei, 8 juli en 22 augustus 1763 is het overlijden van gouverneur Meijert Joan van Idsinga op 6 januari vernomen. Tot 15 februari is zijn post waargenomen door de opperkoopman en hoofdadministrateur Govert Ludolph van Beusechem, die vorig jaar al naar Nederland had mogen vertrekken. Hij heeft het gouverneurschap overgedragen aan de huidige hoofdadministrateur en opperkoopman Josias Alexander de Villeneuve. Wegens de kritieke toestand in de Oosterkwartieren door de ondoorgrondelijke listen en lagen van de concurrenten en de toeneming van drieste ondernemingen door gespuis, is er een persoon nodig die de specifieke omstandigheden kent en het niet aan ijver ontbreekt. In de vergadering van 8 september 1763 werd geoordeeld dat de eerste secretaris van de Hoge Regering, Willem Fockens, al deze kwaliteiten bezit. Hij is tot gouverneur benoemd. Zoals uit de geheime brieven blijkt, zijn de patrouilleschepen fol. 93 nuttig geweest, omdat men daar niet alleen met rovende Papuaas, smokkelende Buginezen en anderen te maken heeft, maar ook in grote mate met Cerammers. Onder deze laatsten zijn er niet weinigen geweest die een aanzienlijke hoeveelheid van deze waardevolle goederen in hun bezit hebben gehad. Dat ze deze op Celebes tegen textiel hebben geruild, blijkt duidelijk uit het feit dat in een zeker dorp Haya, hoewel dit wel het meeste verdacht werd, 12. 000 pond kruidnagels door de patrouilleschepen in beslag is genomen. Met nog een ander geconfisqueerd partijtje, dat door het bestuur te Ambon in 289 aparte zakken naar Batavia is gestuurd, bedroeg dit, zoals vermeld in de resolutie van 9 augustus 1763, in totaal 12. 635 lb. Deze smokkelaars hebben zwaar verzet geboden, waarvoor zij met het vernielen van hun dorpen en vaartuigen gedeeltelijk gestraft zijn. Hopelijk worden hun buren door dit voorbeeld van dit zorgbarende gedrag afgeschrikt en zullen ze fol. 94 smokkel nalaten. Men verwacht dat dit patrouillevlootje ook rondzwervende vreemdelingen zal intomen. Men hoopt dat de verwerving van kruidnagels niet meer zoveel lager uitvalt dan was berekend. Er was op ruim 575 bahar gerekend, terwijl er recentelijk maar 354 bahar, ofwel 194. 692 lb is binnengekomen. Naast wat op Ceram in beslag was genomen, voerde de Zuiderburg daar 139. 594 lb van aan en de bark Leervis de overige 55. 098 lb. Het laatste schip nam van het kantoor Djoana nog 140 last rijst, 4 balen katoen en 4 balen indigo mee. Met de bark de Draak, die daar op 7 februari uit Ternate terugkeerde, kwam Van Beusechem aan met het bericht van het overlijden van gouverneur Van Idsinga. Van de patrouillevloot kwamen de bark de Lieftallige en de sloep Nagapatnam te Batavia terug. Banda In tegenspraak met het gefingeerde verhaal van de gedeserteerde bootsman Jan Pietersz c. s. in de brief van 8 juli dat de Leiden op Banda was achtergebleven, kwamen dit schip en de Noord Nieuwland aan met de brief van 5 juni en een lading van 425. 435 lb fol. 95 gesorteerde nootmuskaat, 597 sokkel foelie en diverse andere goederen. Door het verongelukken van de Batavier moet men de kruidnagels missen, maar blijft Banda bovendien verstoken van een kostbare lading rijst en andere benodigdheden. In de brief van het bestuur te Makassar van 30 mei 1763, waarin deze ramp op 12 februari uitvoerig wordt beschreven, wordt gemeld dat de schepelingen, nadat ze veel gebrek en ellende hadden doorstaan, met de geldkisten en enige andere goederen op het kasteel Rotterdam zijn aangekomen. Ze zijn met de Jager naar Batavia gebracht, maar na onderzoek van de journalen zijn schipper Lindholm en zijn officieren op verdenking van wanprestatie bij besluit van 5 en 16 augustus aan de advocaat-fiscaal overgedragen. De drie geldkisten zijn te Makassar in bewaring genomen om in november met burgervaartuigen naar Banda over te laten brengen. Als deze voor 8 maart waren ontvangen, dan hadden ze met een zekere peranakan-Chinees, die door gouverneur Cornelis Sinkelaar voor eigen rekening met een lading rijst naar deze rampspoedige streek was gezonden, meegegeven kunnen worden. fol. 96 Het is inderdaad droevig gesteld met dit kantoor, want de bijgesloten kopie brief van 10 september bevat) 
een beschrijving van een aard- en zeebeving, den eersten bevorens geëxteert, door welke laatste het water van 8 tot 12 voeten boven de ordinaire pijl gerezen is en zo 't een als ander een verwoesting aangeregt heeft die mogelijk in [...] jaren niet te boven zal te komen zijn, wijl de meeste Compagnies fortificatiën, ook haare en particuliere gebouwen, of nedergestort of zeer gedevaliseert zijn, buyten dat veele perken ook zeer veel schade geleden hebben, sommige der inwoonders deerlijk verplettert, gequest, en de ongelukkige overgeblevene in een desolate gesteldheid gelaten. 
En door welke droevige bezoeking zeer te vreezen is dat de specerijoegst al wat schraal zal komen uyt te vallen, en wij genoodzaakt zullen zijn eene meer dan gemeene bijstand deze naare provintie aan te bieden, zo men maar door het opdagen der scheepen daartoe in staat werd gesteld, bedragende alleen haren eisch aan graanen een duyzend lasten. 
fol. 97 Secunde Gerrit Aansorg zorgt voor groot ongenoegen wegens zijn verregaande onnauwkeurigheid. De negotieboeken over 1761/62 moesten geheel herzien worden, waarbij bleek dat aanzienlijke vorderingen op hem niet waren opgenomen. Gelukkig verliep de handel in dat jaar goed, en in de brief van eind augustus 1763 wordt bericht dat die in 1762/63 nog beter is gegaan. In 1761/62 waren de inkomsten ƒ 41. 417, ofwel ƒ 2951 meer dan in 1760/61, en de uitgaven ƒ 172. 855, ofwel ƒ 16. 100 minder dan in dat jaar. Als er geen buitengewone uitgaven waren geweest, zouden ze onder het bedrag in de memorie van bezuiniging zijn gebleven. 
Makassar Uit Makassar arriveerde het schip de Jager, dat te Gresik voor ƒ 9784 aan rijst, groene katjang en kokosolie had ingeladen. Uit de ontvangen brieven van 30 mei, 23 juli en 13 augustus valt slechts te melden dat er in drie verkopingen voor ƒ 27. 935 aan textiel is omgezet met een winst van ƒ 15. 816, ofwel ruim 57 1/2 In de aparte brieven van de gouverneur van 30 mei en 23 juli wordt vermeld) 
dat door het eyndigen van den oorlog tusschen Bonij en Penekij, het eiland Celebes tans in rust is. Dog had den eersten, wien het geluk der wapenen in zoverre diende dat niet alleen Aroe Penekij zijn twee zoonen gesneuveld, maar hij ook zelfs in de grootste angste gebragt was, het maar wat spoediger doorgezet, dan had dien bekenden rustverstoorder, ingevolge de gedurige adhortatiën van den E. Sinkelaar, ook zelfs van kant geweest. Maar door het dralen van Bonijs' vorst, heeft hij toevlugt tot de Wadjoreesen genomen, die nu, tegen het gevoelen van Bonij en Soping aan, hem alleen met een geldboete, dan wel verbanning zoeken vrij te laten. 
Hierdoor is het dan ook niet gevlot, hoe gewenscht dat deze gelegentheid geweest zij om voormelde drie rijken met inlijving bij het Bongaaysche-contract weer te vereenigen. Waartoe nu weynig apparentie meer is, wijl de Wadjoreesen reets een hoofd gekozen hebben, en zig in dier voegen, zo lang mogelijk als een independent volk zullen blijven maintineeren. 
Zoals de gouverneur schreef, als hij de redenen van het verval aangeeft, die zeer nadelig voor de handel van de Compagnie zijn, gedragen de Wadjorezen zich na de fatale oorlog van 1739/40 onafhankelijk van haar. Zij en het schuim van de Mandarezen smokkelen zonder passen een aanzienlijke hoeveelheid textiel en opium naar Malakka, Pasir, Kutai, Sumbawa, Benkulen, Manilla etc.. fol. 99 Met de gouverneur begrijpt men dat daar met drie vaartuigen weinig tegen te doen is, doordat de smokkelaars, in het bijzonder op Sumbawa dat zijn havens openhoudt, veel schuilplaatsen hebben. Over andere zaken, zoals de afzetting en vervanging van de koning van Buton door zijn groten en de vernieuwing van de verdragen met dit rijk, is in het geheime briefje van 2 september 1763 aan gouverneur Cornelis Sinkelaar geschreven. Over diens voorstellen tot verbetering moet nog vergaderd worden. Dat wordt in de decemberbrief behandeld. 
Bandjarmasin Over Bandjarmasin is hierboven al wat geschreven. Het scheepje de Jonge Petrus Albertus, dat de brief van 7 juli 1763 meenam, is daarheen gezonden met ƒ 71. 200 aan contanten en aan levensmiddelen en andere benodigdheden t. w. v. ƒ 77. 645. Met de brigantijn het Zeepaard en de sloep fol. 100 de Haak werd vandaar 295. 500 lb zwarte en 6090 lb witte peper ontvangen en de genoemde 161 7/8 karaat ruwe diamanten, samen t. w. v. ƒ 57. 116. Timor De reeds genoemde brief van 30 mei 1763 uit Makassar bracht het droevige bericht dat de Hercules op 20 februari door sterke stroming en deining in Straat Sape door het wegvallen van de wind en slechte ankergrond tegen het Zuidereiland is gezet en verongelukt. Alleen de schepelingen zijn met de geldkist en wat levensmiddelen gered. Zij gingen met de schuit en boot naar Bima en vervolgens naar Makassar, waarvan ze met het schip de Jager in Batavia zijn aangekomen. Alleen schipper Kemp en enige leden van de bemanning zijn zeer onbezonnen met hun boot van Bima naar Timor gevaren. Op basis van het bericht van het hoofd van Compagnies zeemacht Houtingh c. s. zijn de scheepsofficieren bij besluit van 6 september vrijgepleit van plichtsverzuim. Het bestuur van Makassar zond met een sloep van een vrijburger, via Bima om daar de geldkist en fol. 101 Compagnies papieren op te halen, 30 last rijst naar Timor. De uitslag wordt afgewacht. Er is vandaar nog geen bericht ontvangen. Palembang Behalve wat in het antwoord aan Heren XVII reeds over Palembang werd gezegd, is te melden dat de schepen Burch en Osdorp, en de bark de Afrikaan 10. 000 pikol tin, 1037 pikol zwarte en 64 pikol witte peper vandaar aanvoerden. Met de Osdorp, die bij besluit van 23 augustus de tweede maal daarheen werd gezonden, is ƒ 349. 792,- aan Spaanse realen verstuurd. Dit schip zal de peper en tin die met 25 à 26 vaartuigen van de koning was gezonden, die echter wegens het verstrijken van de moesson moesten terugkeren, naar Batavia meenemen. Het betreft 7985 1/2 pikol peper en 17. 266 1/2 pikol tin. Aan één vaartuig dat wel te Batavia aankwam, waren door de residenten om vernieuwing van de contracten te bevorderen, passen voor de maand mei, of na een bepaalde tijd, verleend. Dit is om die reden goedgekeurd, maar tevens is bevolen om na eind april geen passen meer te geven. Djambi De brieven van resident Ajax Fredrik van Solms uit Djambi van 16 april en 19 mei melden, zoals hierboven reeds gezegd, dat de situatie daar nog niet normaal is.) 
Wegens het nadenkelijk over en weer gaan der zendelingen van den berugten Radja Adjie aan den sulthan dezes rijks, zo remarqueerden wij egter bij onze afgegane van den 27 e augustus passato met de barcq de Leervis, die dienen zal, zo het wezen kan, tot aflossing van de aldaar te vindene twee vaartuigen, dat hij resident bij het wantrouwen, teffens voorzigtigheid moest paren, en zig zeer wel verstond om een zaak te vergroten. Zijnde het wenschelijk dat zulks omtrent den inzaam van peper en den handel eens waar worde. 
Met de bark Leervis ging daarheen met aan contanten, enige handelswaren en verscheidene benodigdheden voor een waarde van ƒ 26. 402. 
Siam Naar Siam ging het schip de Jager met een lading t. w. v. ƒ 15. 945. Malakka Sinds de meibrief aan Heren XVII is geen bericht uit Malakka ontvangen. Met brieven van 14 juli en 2 september zijn daarheen de bark Zeepaard en het schip Huis te Manpad vertrokken. Ze namen ƒ 192. 000,- aan realen van achten en ƒ 61. 405 aan diverse goederen mee. Sumatra's Westkust Van Sumatra's Westkust kwam ook geen bericht. Uit Benkulen is wel een briefje van 4 juni ontvangen. fol. 103 Zoals gebruikelijk wordt geklaagd over een vernederende behandeling die ter hoogte van Baros aan de bemanning van één van de Engelse patrouillevaartuigen zou zijn gegeven. Conform het besluit van 2 augustus is daarop geantwoord) 
dat wij deswegens nog geen directe narigten van onze bedienden hadden, dog tot het geven van satisfactie overbodig waren, zodra men van de gegrondheid hunner bezwaarnissen verzekerd was. Als gezind zijnde om alle de pligten van vriend en bondgenootschap met de naauwste oplettentheid op te volgen, en dus in zoverre z' maar immers overeen te brengen zijn met de regten der Nederlandsche maatschappije. 
In de brief van 11 augustus naar Padang is om opheldering gevraagd. Tevens is ongenoegen geuit dat, zoals bij besluit van 9 juli 1762 was gevraagd, er maar zeer gebrekkig commentaar is geleverd op de verhandeling van de huidige raad extraordinaris Willem Arnold Alting en de verkozen gouverneur van Ambon Willem Fockkkens over eerdere klachten van de Engelsen over de inbeslagname van enige van hun vaartuigen op deze kust. Men verwacht nader bericht. In de geheime brief van 11 augustus 1763 is aanbevolen om op de rechten van de Compagnie te blijven staan, fol. 104 omdat de billijkheid daarvan indruk maakt en slappe toegevendheid slechts minachting zal opleveren. Hierin gedroeg Christiaan Lodewijk Senff, die op 8 juli tot directeur van Surat werd verkozen, zich zeer prijzenswaardig. Men verwacht dat zijn opvolger, koopman en gewezen eerste administrateur te Padang Hendrik van Staveren, hem daarin zal navolgen. Conform het bevel van Heren XVII kreeg hij slechts de titel van gezaghebber. Met de bark de Draak is daarheen de brief van 11 augustus verzonden en een lading t. w. v. ƒ 56. 305. Het schip Overschie en de bark Lieftallige zijn gevolgd met 127 pakken textiel en 131 last zout. Deze bark moet direct terugkeren met het goud dat de Draak niet heeft kunnen meenemen. Het mag niet meer dan 1 1/2 ton zijn. Uit het briefje van 14 juli blijkt dat men de Compagnie schadeloos stelt voor het grote tekort op de boedel van het overleden opperhoofd van Pulau Tjinkuk Jacob van Oudenstein Elias en voor het nadeel op enige textiel. Deze was wel met toestemming fol. 105 naar Batavia gezonden, maar de slechte staat komt ter verantwoording van wie ze in bewaring heeft gehad. 
Bengalen Nadat het voorjaarsschip Bronstee was vertrokken, arriveerden uit Bengalen de Oosterbeek en Langewijk via Ceylon, en de Vrouwe Kornelia Hillegonda direct met brieven van 19 en 20 maart 1763. In de geheime brief van 19 maart wordt er uitgebreid verslag van gedaan dat de Engelsen zich in de salpeterhandel soepeler opstellen. Dit geschiedt op bevel van hun superieuren in Europa, maar op een voorwaarde waarover het bestuur uitgebreid heeft gesproken. Men verwijst naar genoemde brief, waarin de motieven zijn genoemd om de salpeter dit jaar te accepteren. Daarvan heeft men in de geheime brief van 16 juli kennisgenomen, omdat er nog geen instructies van Heren XVII zijn ontvangen. Deze zaak is in Bengalen voorzichtig behandeld. In die brief is ook de wens geuit fol. 106 dat het besluit van de Engelse gouverneur te Calcutta Henry Vansittart op het voorstel van het gewezen opperhoofd te Patna, Johannes Bacheracht, wordt uitgevoerd, omdat dan weer de vereiste hoeveelheid opium wordt ontvangen. Zoals hierboven vermeld, zijn daarvan dit jaar maar 213 kisten aangevoerd, waarvan 112 kisten met de Vrouwe Kornelia Hillegonda. Op drie kisten na, die voor Ceylon en de medicinale winkel zijn bestemd, zijn deze met de partij van de Deunisveld voor ƒ 1330,- de kist, dus voor deze twee reizen ƒ 240,- meer dan vroeger, aan de Opium Sociëteit verkocht, mede omdat de Compagnie er al ƒ 853,- voor had betaald. In vervolg op wat in het geheim is gerapporteerd, zendt men een aparte bundel met papieren betreffende de door de Engelsen geconfisqueerde en ondanks protesten te Calcutta verkochte snauw de Susanna Margareta, waarvan de lading toebehoorde aan de Nederlandse vrijburger te Hooghly Marcus Scheper. Dit is weer een staaltje hoe de Engelsen hun onbeperkt gezag op de Ganges tegenover de Compagnie gebruiken. De zaak is duidelijk en er is geen remedie tegen. fol. 107 De genoegdoening wordt afgewacht. De vier retourschepen via Bengalen, namelijk de Welgelegen voor de kamer van Amsterdam, de Vlissingen voor die van Zeeland, de Vrouwe Kornelia Hillegonda voor die van Delft en de Deunisveld voor die van Enkhuizen, zijn zo spoedig mogelijk vertrokken in de hoop dat twee begin november hun reis vandaar kunnen voortzetten. Mocht er geen lading voor vier schepen zijn, dan moet de Deunisveld achterblijven en de kamer van Enkhuizen voor de helft laten delen in het Amsterdamse schip Welgelegen. De Vlissingen is immers voor Zeeland bestemd, maar half voor rekening van de kamer van Rotterdam. De Vrouwe Kornelia Hillegonda is alleen voor de kamer van Delft. Is er in het ergste geval weer slechts lading voor twee schepen, dan is in de verwachting van goedkeuring door Heren XVII de verdeling: de Welgelegen gelijkelijk voor Amsterdam en Enkhuizen, de Vlissingen gelijkelijk voor Zeeland en Delft. In deze vier schepen en in de Lekkerlust is, uitgezonderd de onderlaag voor het vaderland, geladen voor ƒ 2. 764. 756, waarvan ƒ 2. 648. 441 aan baar zilver en diverse gouden en zilveren munten. De Lekkerlust zal fol. 108 raad extraordinaris Louis Taillefert meenemen, die bij besluit van 7 juni uit Bengalen is verlost om zitting te nemen in de Hoge Regering. Mocht hij daartoe het schip Jerusalem verkiezen, dan zal de Lekkerlust in maart 1764 met opium en andere goederen naar Batavia terugkeren. Het besluit van 8 juli bevat uitgebreid de redenen om secunde George Lodewijk Vernet tot opvolger te benoemen, maar volgens de instructies met de titel van directeur. Net zoals in andere dergelijke gevallen is besloten om het verzoek van de onderkoopman en eerste in de kledenzaal te Hooghly, Jan Carel Kist, om bevordering tot koopman, af te wijzen. Zijn verzoek wordt echter wel doorgegeven. Coromandel Om een som van ƒ 1. 368. 824 naar Coromandel te transporteren is naast de directe schepen Sloterdijk en Kievitsheuvel ook van de Bengaalse retourschepen Welgelegen en Vlissingen gebruik gemaakt. fol. 109 De gezaghebbers van deze twee laatste schepen kregen het strikte bevel om voor het lossen van het goud niet langer dan een etmaal in Nagapattinam te blijven. Het bestuur in Hooghly moet dit controleren. Hierboven is bij wat aan Coromandel werd geschreven, reeds aangegeven hoe aan de bestelling van contanten is voldaan. Bovendien is op 24 mei 1763 besloten om een gouden Japanse ichibu tegen rsd 1, 27,- van particulieren aan te nemen, wat betekent dat ze de vier, die zoveel als een kleine koban wegen, op rsd 6 1/4 komen. Bij besluit van 27 mei kreeg het bestuur te Nagapattinam toestemming om drie ton in guldens op assignatie naar Nederland te accepteren, mits in oude Nagapattinamse pagoden met een rabat van 8 %. Dit is geschied op grond van de brief van Heren XVII van 30 september 1760, waarin ontevredenheid is geuit dat de noodzaak van acceptatie op assignatie niet werd aangegeven. fol. 110 Als het niet nodig is, mag acceptatie niet meer plaatshebben. Nu was de bestelling van goud 19 4/5 ton. Wat is verstuurd zal, met genoemde drie ton en 1 1/2 ton die van Sumatra's Westkust wordt verwacht, maar iets meer dan 18 ton bedragen. Wegens tekort aan Europese militairen mag het bestuur allen boven het getal van vijftig halen van het schip uit Bengalen dat direct uit Nederland komt. Als er zoveel textiel is verworven dat de Sloterdijk en de Kievitsheuvel die niet kunnen meenemen, dan moet het bestuur te Hooghly gevraagd worden om een schip uit Bengalen op weg naar Batavia Nagapattinam te laten aandoen om het restant mee te nemen. Dit is al aan Hooghly bericht.) 
Wagtende teffens den uitslag af, dan wel het door ons gevorderde berigt van den gouverneur Van Teijlingen zekere hevige doleantiën van den Franschen graaf De Maudave, jegens hem over een verregaande onbescheidentheid, vervat bij brieven aan den eerstgetekenden in 't bijzonder, en deze regeering in 't gemeen geschreven, annexe andere papieren, waarvan ons secreet briefje aan voormelde onzen minister, gedateert 22 juli passato, gewag maakt, en waarin wij hem geordonneert hebben om copias van alle die papieren, en dus ook van zijn verantwoording over Ceilon, aan U Wel Edele Hoogachtb. te zenden. 
Voor de prijs van Japans koper, de behandeling van de vorst van Thanjavur en de goedkeuring van de verrichtingen van Christiaan van Teylingen en zijn correspondentie met de gouverneur van Ceylon Lubbert Jan van Eck wordt verwezen naar de aparte brieven en die van 31 mei 1763. Er is op aangedrongen zo mogelijk de Duitsers die in Franse dienst waren, voor drie jaar voor Ceylon te recruteren. 
Ceylon Ceylon blijft om militairen vragen. Het geheim besluit van 12 september 1763 toont dat daartoe het uiterste is gedaan. Voor de situatie aan het hof van Kandy, de ontwikkelingen aan de kant van Trincomale, de gedachten over een vorst op de overwal van India, de toestand van de troepen op Ceylon en die over het spoedig sluiten van een eervolle vrede, wordt verwezen naar genoemd geheim besluit en naar dat van 11 juli. Er zijn levensmiddelen gestuurd, zoals de in de brieven naar Ceylon genoemde 1033 last rijst verdeeld over de naar Nederland terugkerende schepen Overnes, De Drie Papegaaien en Vrijburg. De Drie Papegaaien vertrok in plaats van de Tulpenburg. Er is niet vergeten om met het in mei vertrokken directe schip Huis te Boede ƒ 790. 002 aan contanten mee te zenden. Dit komt fol. 112 met 100. 000 Suratse ropia's die uit het schip Sloterdijk, dat uit Surat naar Batavia onderweg was, zijn gelicht, uit op ƒ 940. 002, wat bijna gelijk is aan de bestelde 10 ton. Daaronder waren 41. 000 nieuwe pagoden, die men door de besluiten van 27 mei en 9 juni 1763 te Batavia kon krijgen voor rsd 2 het stuk. Met de 7 ton baar goud, die Heren XVII op de bestelling uit Ceylon hebben toegezegd, en de pagoden uit Jaffna, moet dit toereikend zijn voor de textielhandel in Madurai. Er is, naast dat er tevredenheid is geuit over de grotere verwerving van textiel, nadrukkelijk gevraagd op goede kwaliteit te letten, overeenkomstig de opmerkingen van Heren XVII bij de recente bestelling. Dat geldt ook voor de kaneel, waarvan het schillen in de landen van de koning, zowel als in de veroverde gebieden weer is begonnen. In het tegengaan van smokkelarij komen de zes pantjalangs die in september via Straat Malakka naar Ceylon zijn vertrokken, zeker van pas. Vandaar zijn de Welgelegen, Kronenburg, Ouderamstel en de Standvastigheid aangekomen. Houtingh, die op Ceylon niet meer nodig was, kwam met de Kronenburg terug. fol. 113 De Standvastigheid had eerst een lading peper uit Purakkad opgehaald. Bovendien kwamen de Langewijk en Oosterbeek via Ceylon uit Bengalen. Malabar Komende uit Malabar zette de Blijdorp 36 inlandse militairen af op de buitenrede van Galle en voerde uit Cochin, behalve een partij kayirudraad etc., 200. 000 lb peper te Batavia aan. De brief vandaar van 31 maart 1763 berichtte dat de levering van peper door Travancore niet naar behoren verloopt en in het noorden van Malabar al niet beter. Het bestuur deed alles om de Compagnie overeenkomstig de verdragen en andere verplichtingen van peper te voorzien. In de handel en het bevorderen van inkomsten slaat het bestuur naar de omstandigheden geen gek figuur. Kortheidshalve wordt hieraan voorbijgegaan. De bron waaruit goed of kwaad voortkomt, zowel als de betrekkingen met de voornaamste vorsten verdient aandacht. In mei werd bericht dat Travancore door een zuidelijke landheer was aangevallen. fol. 114 Het moest alle krachten inspannen om hem het hoofd te bieden. Tot grote verbazing echter heeft deze landheer echter plotseling een gunstige vrede aangeboden. Travancore aarzelde niet die te aanvaarden om zijn andere plannen weer op te vatten. De vrede was amper gesloten, of men streefde er naar de overwinning op de zamorin van Calicut voort te zetten. Toen Travancore in zo'n onzekere toestand was, heeft deze vredesvoorstellen gedaan. Travancore reageerde daar met zoveel staatsmanschap op, dat de afgezanten van de zamorin waarschijnlijk onverrichter zake naar huis zijn teruggekeerd.) 
Dit inactief gedrag verweet hem zelfs den berugten Adij Ragia, zijn medehelper, uit eigebelang, als latende niet na om hem verder te plukken en zijn roofgierige klaauwen overal in te slaan. Want dezen moorman word in 't algemeen zo ondragelijk dat in t bijzonder de ministers geen anderen uitslag tot redres meer weeten, als om hem door kruit en loot zowel te dwingen tot het slegten der fortificatiën op den Pompoenenberg, waardoor hij Cannanoor zeer kwellen kan, als ter verevening van zijn agterstallen. 
De tijd zal leren welk voordeel de prinsen van de kolathiri uit het verdwijnen van de angst voor Travancore zullen trekken. De koning van Cochin is er blij mee. fol. 115 
Ondertussen is Travancore, naar believen of volgens de regels der staatkunde, daadwerkelijk met ammunitie etc. gesteund tegen Camsaayba Camsaayba, waarschijnlijk een verbastering van Khan Sahib. Sahib betekent, evenals khan, heer. In deze jaren betwistten twee plaatselijke machthebbers, Maphuz Khan Sahib en Ysuff Khan, na elkaar Travancore gebied in het oosten, net over de Western Ghats (History of Tra-vancore, p. 144-145). De Engelsen te Anjengo lieten dat ook niet na. Zoals gezegd, wist hij dat niet op waarde te schatten. Als voorwendsel voor de geringe leverantie van peper voerde hij hoofdzakelijk de nu beëindigde onlusten met Camsaayba aan. Deze onrust en de toenemende zeeroof van de Maratha's schaadt de handel aanzienlijk.) 
Terwijl veel speculatie verwekt zeker van de noord ingedrongen legerhoofd Aidar Alichan, of Aidar Saiboe, dewelke, onder de Franschen en Engelschen gediend hebbende, vervolgens in zijn land (zijnde het Maisoersche) de Marhettis eens zo een gevoelige neep gegeven heeft dat andere hovelingen, daarover afgunstig, hem bij den vorst zwart maakten. Dat hem dan ook wel deed vlugten, dog niet dan om naderhand van dat rijk zelfs meester te worden. Ook moesten de landen van andere regenten voor zijn magt bukken, ja ook eindelijk het koningrijk Canara, alwaar hij zich zig zeer sterk maakt om geen gevaar te lopen van het wéér te verliezen. Zijnde zo men wil in zijn leger wel 2000 hoedendragers en daaronder wel 400 Franschen, welke, zo zommige uitstrooyen, graag zouden zien, dat hij verder zuidwaards afquam tot ontrusting van de Britten op Tallicherij. Dog anderen geloven dat hij te politicq is om dat harnas aan te trekken, zullende het teffens de tijd leeren wat dit zo spoedig opgekomen geval onder de Mallabaarsche vorsten in 't gemeen zal uitwerken. 
Via haar tolk te Barssalur heeft Haydar Ali de Compagnie van zijn goede en trouwe vriendschap verzekerd en dat hij wenste dat haar handel bloeit. Maar tegelijk vroeg hij om duizend grenadiers snaphanen. Het bestuur heeft dit wegens tekort afgewimpeld. Op 4 oktober is hierover vergaderd en de handelwijze van het bestuur is goedgekeurd. Hiervoor wordt verwezen naar het antwoord op de brief uit Malabar. 
Surat De Kronenburg is, via Sumatra's Westkust om directeur Christiaan Lodewijk Senff op te halen, naar Surat gezonden en de Vrouwe Rebecca Jacoba en de Amelisweert direct. Hun lading had een waarde van ƒ 368. 195. Ondanks de slechte situatie ging de handel er goed. De brief van 30 april 1763 berichtte dat de lading t. w. v. ƒ 141. 665 in de Bleiswijk fol. 117 ƒ 250. 465 heeft opgebracht, ofwel 176 3/4 Het rendement op het Japans staafkoper was 175 7/8 en op de poedersuiker 104 5/8 Het bestuur meent dat er meer op het tweede zou zijn verdiend, als de kwaliteit beter was geweest. Daarom is op 15 september besloten om op Java's Oostkust en te Cheribon, net als in Batavia, de leveranciers nummers te geven, zodat een eventuele mindere kwaliteit die dan aan het licht komt, op hen verhaald kan worden. De textielleverantie kon voor veel soorten tegen een lagere prijs dan bij de vorige contracten aanbesteed worden. De Bleiswijk voerde naar Batavia textiel, katoen etc. aan t. w. v. ƒ 130. 000 en bovendien 12 last tarwe en enige medicamenten voor Ceylon. Op 8 juli 1763 is gesproken over de gelden die zijn afgeperst, toen de troepen van de nawab de loge en werf bezetten. Dit is reeds in de brief van mei vermeld. Men beschouwt als aanleidingen dat opperkoopman David Kelby een venster in de buitenmuur van de loge liet maken dat op het erf van de dessey uitzag, en dat onderkoopman Willem Blauwkamer een vluchtende vrouw in zijn woning in de loge opnam. Dit moet de moslim verbitterd hebben, fol. 118 temeer daar Compagnies dienaren geen concessies deden. Besloten is deze twee dienaren zonder gage naar Batavia te laten komen en twee derde van de schade van een halve ton op hen te verhalen. Daarvan moet Kelby weer twee derde betalen en Blauwkamer een derde, terwijl een derde van de hele som voor rekening van de Compagnie komt. Immers, de Engelsen zijn daar heer en meester en hebben het moslimbewind bevolen om niets anders dan geld te vragen, hoewel ze voorwenden daar niets dan goeds te doen. Bovendien is er vooralsnog geen genoegdoening voor deze onrechtvaardige behandeling te verwachten, al is Senff als directeur benoemd. Men kon directeur Jan Drabbe daar niet met een gerust hart laten blijven, want wegens zijn gevorderde leeftijd en zwakke gezondheid was zijn voortvarendheid in deze omstandigheden gering. Maar gezien zijn goede staat van dienst hiervoor en de tijdens zijn bewind bloeiende handel, mag hij op fatsoenlijke wijze in zijn rang naar Batavia komen en het gezag tot zijn vertrek per eerste gelegenheid behouden. Dan stopt zijn gage om weer te beginnen, als hij een passende functie heeft gekregen. fol. 119 Voor alle zekerheid is er beslag gelegd op de bezittingen van Kelby en Blauwkamer en bevolen om te handelen overeenkomstig het geheime briefje van 18 augustus 1763. Kharg Er wordt tegenover David Kelby en Willem Blauwkamer zo opgetreden, omdat niet vergeten is hoe Jan van der Hulst is gevlucht. Bij vonnis van de Raad van Justitie van 31 augustus en bij besluit van 6 september 1763 is hij levenslang uit Compagnies gebieden verbannen met confiscatie van al zijn goederen. In de brieven naar Kharg is reeds gesproken over gunstige vooruitzichten op een voordelige handel in de Perzische Golf. Half juni is de Amstelveen daarheen vertrokken met een lading t. w. v. ƒ 101. 432. Wegens tekort aan schepen valt aan een tweede schip niet te denken. De Renswoude kan elke dag terugverwacht worden. Java's Oostkust Java's Oostkust is wegens de verwachting van een goede oogst en een verhoging van de levering van indigo en katoenen garen in goede staat. De gouverneur liet bij zijn bezoek aan de Oosthoek in zijn ijver niets na. Er zijn geen noemenswaardige ontevredenen, maar rust kan plotseling omslaan in ernstige ongeregeldheden. fol. 120 Daarom is niet zonder bedenkingen wat geheim wordt behandeld in de brieven van 15 juli, 1, 2 en 27 augustus 1763. Daarover zijn besluiten genomen op 11 augustus en 20 september, waarnaar wordt verwezen. Hopelijk worden ze goedgekeurd en hoeft er spoedig geen ongerustheid meer te bestaan over deze streek, die zoveel voedsel produceert. Bantam Men verwijst naar de brieven naar Bantam. De veldschans te Lampong Semangka aan de rivier de Berung zal zeker op 18 mei zijn verlaten. Uit het briefje van 27 mei van de overleden commandeur Hugo Pieter Fauré blijkt dat daar rust heerst en dat enige regenten bij Lampong Tulangbawang, van wie men sinds de bekende revolutie was vervreemd, opnieuw met de koning en de Compagnie een overeenkomst gesloten hebben. Batavia Toen Heren XVII de gouverneur-generaal en de directeur-generaal in hun ambt hadden bevestigd, hebben zij fol. 121 de eed van zuivering afgelegd. Daarin volgden hen de tot raad ordinaris benoemde Reynier de Klerk, zowel als de tot raad extraordinaris benoemden Pieter Haksteen en Willem Arnold Alting. De tot raad ordinaris bevorderde Huijbert Willem van Bazel legde wegens ziekte de eed pas op 23 augustus af. In de vacature van eerste secretaris is de tweede secretaris Willem Fockens benoemd. Opperkoopman en geheimschrijver mr. Iman Willem Falk volgde hem op proef op. Daarna zijn op 6 juni de beschrijvingen onder de leden verdeeld. Nogmaals is overwogen of het standpunt van afwezige raden, of extraordinaris raden thuis moet worden opgehaald. Hierbij wordt verwezen naar het besluit van 30 augustus 1763. fol. 122 Men vond dat het overleg tussen de leden tijdens de vergadering zo belangrijk is, dat het voor een goede besluitvorming niet gemist kan worden. Daarom is besloten om geen adviezen op te halen. Voor een besluit is de stem van de gouverneur-generaal en zes eerste aanwezige raden voldoende. De goedkeuring van Heren XVII wordt afgewacht. Men kwam tevens tot dit besluit, omdat Heren XVII in hun brief van 2 oktober 1759 besluitvorming bij afwezigheid van de gouverneur-generaal aan de prudentie en het onpartijdig overleg van de aanwezige leden overlieten. Daarvan zijn uitgezonderd zaken die bij besluit van Heren XVII van 3 april 1742, dat was genomen op grond van de overwegingen van wijlen gouverneur-generaal Gustaaf Willem van Imhoff en hun nadere uitleg in de brief van 15 oktober 1756, met een groter aantal raden genomen moeten worden. Na wat over de vreemde naties en vooral over John Herbert is gezegd, moet nog over die lastige Engelsman opgemerkt worden fol. 123 dat hij in zijn brief van 3 mei 1763, die bij het besluit van die dag is gevoegd, klaagde dat hij en de officieren van de Plassey werden verdacht van opiumsmokkel. Zeer hooghartig gaf hij toestemming zijn scheepje te doorzoeken en drong hij aan op het horen onder ede van de bemanning. Het is onduidelijk wat de waarheid is, maar er zijn kopieën van zijn klacht aan de officieren van justitie en de sjahbandars gegeven om grondig onderzoek te doen. Hun rapport van 28 juni bevatte niets wezenlijks en daarom liet men de zaak rusten. Ook kwam er niet meer informatie over 14 deserteurs. Door een onderschept briefje heeft het er alle schijn van dat er één op een Engels schip is, zoals is aangetekend bij besluit van 10 en 13 mei. Hieruit blijkt dat fol. 124 er voorzichtig maar serieus geklaagd is. De Engelsen zijn vriendelijk behandeld. Zo is aan kapitein William Powney, die met de scheepjes de Pigot en Amalia, komende uit Siam, onder de hoek van Bantam lag, bij besluit van 10 mei toegestaan om arak en suiker als levensmiddel en zink als ballast in te kopen. Op 2 augustus is aan kapitein John Cleugh van het Engelse bevoorradingsschip de Admiral Pocock, die aanbevelingsbrieven van vice-admiraal Samuel Cornish had, toestemming gegeven om suiker, arak en andere levensmiddelen voor de vloot van de Engelse koning te kopen. Om de neutraliteit te handhaven mocht de Franse kapitein Pierre Alain Hesry, die had verzocht om in Batavia te mogen blijven totdat er een Frans scheepje uit Mauritius zou verschijnen, bij besluit van 6 mei alleen toegestaan per eerste gelegenheid naar Kaap de Goede Hoop of de Franse eilanden te vertrekken. Zijn nader verzoek om een vaartuig te mogen kopen om daarmee direct naar Mauritius te varen is fol. 125 bij besluit van 14 juni niet ingewilligd. Vervolgens is hij met een particulier vaartuig naar Coromandel vertrokken. Om niet aan vreemdelingen toe te staan wat voor Compagnies dienaren streng verboden is, zijn naar aanleiding van de geheime brief uit Surat van 12 januari 1763 de officieren van justitie en de sjahbandars nadrukkelijk bevolen er op te letten dat de Engelsen geen Suratse textiel, en in het bijzonder geen zijden patholen, te Batavia aanvoeren. Op voorstel van deze dienaren is op 19 september besloten om op schepen naar Surat geen Engelsen van geboorte, militairen dan wel zeevarenden, te plaatsen. Conform de brief van Heren XVII van 5 oktober 1761 is op 27 mei 1763 besloten om de gage van dienaren die willen repatriëren, of anderszins uit dienst willen treden, te beëindigen fol. 126 Er is toen ook besloten om het verzoek van mr. Reinier Stapel en van de oud- gouverneur van Ambon, Gerardus Cluysenaar, om daarvan uitgezonderd te mogen worden, aan Heren XVII voor te dragen. Het wordt mede aan hun welwillendheid overgelaten of dienaren die sinds 4 juni 1763 zijn aangesteld met de gage en kwaliteit van hun voorganger, daarin mogen blijven gehandhaafd. Tussen begin januari 1763 tot 4 juni zijn er volgens het reglement van 1753 dienaren aangesteld met de gage, emolumenten en kwaliteit van hun voorganger. In Batavia betreft dat de opperkoopman en secretaris van de gouverneur-generaal mr. Iman Willem Falk, die provisioneel tot tweede en daarna tot eerste secretaris van de Hoge Regering is aangesteld, en de van onderkoopman tot koopman bevorderde Boudewijn Verselewel Fauré, die Falk als secretaris van de gouverneur-generaal is opgevolgd. Bij de vaart op Japan is koopman en pakhuismeester Jan Crans tot opperhoofd en opperkoopman bevorderd, fol. 127 terwijl onderkoopman Herman Christiaan Castens deze is opgevolgd en daarbij bevorderd tot koopman. Op Ceylon betreft dit Arnoldus Adrianus de Leij, die benoemd is tot dessave van Matara en bevorderd van koopman tot opperkoopman. Op Java's Oostkust is Hermanus Munnik, die daar secretaris van de Politieke Raad was, tot hoofdadministrateur van Semarang benoemd en bevorderd van koopman tot opperkoopman. Op Bantam is de onderkoopman en fiscaal mr. Jacob van Campen tot administrateur benoemd en tot koopman bevorderd. Deze benoemingen en bevorderingen zijn geschied, terwijl er te Batavia niemand zonder aanstelling was die al de rang behorende bij deze benoemingen had. Genoemd worden de dienaren die na het besluit van 8 juli zijn aangesteld zonder bevordering in rang, of verhoging van gage. Personalia. fol. 128 Zij worden voorgedragen voor bevordering tot de rang die hun voorganger ook al had. Dat geldt ook dienaren op de buitenkantoren die bij besluiten van 8 juli, 8 en 13 september 1763 zijn aangesteld. Personalia. fol. 129 De Hoge Regering doet dit verzoek des te geruster, aangezien er bij deze benoemingen geen opperkooplieden, of kooplieden met gage, maar zonder aanstelling waren. Een uitzondering hierop is de opperkoopman en oud-dessave te Matara Henricus Leembrugge. Waarom hij niet als commandeur te Bantam werd aangesteld, is in het besluit van 8 september vermeld. Overigens blijkt uit het besluit van 9 juni dat dienaren zonder aanstelling bij benoemingen voorgaan. Daarbij is bevordering van drie boekhouders op Ceylon afgewezen, omdat er te Batavia onderkooplieden zonder aanstelling waren. Uit de besluiten van 13 augustus, en 12 en 13 september blijkt dat er zuinigheid wordt betracht. Zo diende raad ordinaris Jeremias van Riemsdijk in de eerste vergadering een rapport ter verbetering van de slechte staat van Bengalen in. fol. 130 Men besloot niet alleen dit naar Bengalen te zenden, maar direct het aantal militaire officieren daar te verminderen. Bij het besluit van 12 september toonde de gouverneur-generaal dat, hoewel op 24 juli 1761 op zijn voorstel het aantal collationisten al was verminderd en op 29 juni 1762 het gebruiken van onderkooplieden daarvoor geheel was afgeschaft, er nog bezuinigingen bij de generale secretarie waren te bereiken. De collecteur van de patriase en Indische positieve orders etc. met de rang van koopman is afgeschaft en dit werk wordt nu gedaan door de korte notulist. De post van bibliothecaris is afgeschaft en het werk is opgedragen aan één van de archivarissen. De post van de andere archivaris is opgeheven, terwijl de dagregisterhouder de archivaris zal helpen. Dit betekent een besparing van een koopman en twee onderkooplieden. Bovendien is bij besluit van 13 oktober het afscheidsmaal voor de repatriërende en gekwalificeerde dienaren en burgers, fol. 131 dat verleden jaar nog ƒ 2229 heeft gekost, afgeschaft. De gouverneur-generaal biedt de memorie van bezuiniging, die reeds met de brief van mei 1763 werd verzonden, nu in duplo aan. Over het gebruik van geld is onder Coromandel en Ceylon reeds veel geschreven. De besluiten van 27 mei, 9 juni en 9 augustus 1763 bevatten de bevindingen betreffende baar zilver dat in 1760 en 1761 met diverse schepen uit Europa werd aangevoerd. Men verwijst naar het rapport van de eerste opperkoopman van het kasteel Christiaan Zurhosen, dat ook naar genoemde directies is gestuurd. Zurhosen repatrieert nu. Het besluit van 9 juni geeft aan dat de kamer van Amsterdam is bericht, dat de staven zilver aangevoerd met de Kievitsheuvel eerder meer dan minder als berekend gewogen hebben. In vergelijking met eerdere jaren kwam dat goed uit. Wegens gebrek aan koperen duiten en penningen is, om de buitenkantoren zo goed mogelijk te voorzien, bij besluit van 9 augustus aan de broodbakkers toegestaan tot eind februari 1764 fol. 132 de tarwe aan de Compagnie te betalen in duiten. De pachter van de heffing op groentekramen mag een vierde deel van de pacht in duiten voldoen. Zelfs is besloten rsd 10. 000 zonder agio tegen zilvergeld in te wisselen. Men hoopt dat de contanten die in de brief van 10 mei zijn besteld, spoedig zullen aankomen. Betreffende in- en afschrijvingen is slechts te melden dat bij het testen van de geweren die sinds 1 maart uit Nederland zijn ontvangen, 80 lopen van grenadiers en 60 van musketiers snaphanen en vijf van pistolen gesprongen zijn. Bij besluit van 26 augustus 1763 zijn ze afgeschreven. Daar er aan alles gebrek is, zal het niet uitvoeren van de bestellingen, die al heel afgepast zijn, slechts tot pijnlijke situaties en stagnering van de taken leiden. Bijzonderheden blijken uit het meegezonden rapport, waarin is aangegeven fol. 133 wat er in vijf jaar aan geweren en ander wapentuig is ontvangen en wat er is uitgereikt, of verscheept. Omdat men er van kleine meer dan genoeg heeft, wordt er dringend om grote vuurstenen gevraagd. Het tekort aan tweeponder ijzeren kanonnetjes voor de kleine vaartuigen in dienst van Ceylon en de Grote Oost blijkt uit het besluit van 27augustus 1763 om van een particulier burger 96 ijzeren éénponders te kopen. Deze had hij van een Frans scheepje, dat hij met totale uitrusting had gekocht. Hij zei er rsd 35 voor te hebben betaald en vroeg er 4 oktober 1763 dat bedrag voor. Toen zijn er al maatregelen tegen de zorgbarende particuliere handel genomen. Daarom is er nu maar rsd 20 voor een éénponder betaald. Van de bestelling zijn de metalen rechtlopende bassen en molenzagen dringend nodig. Bovendien is er evenzeer behoefte aan het bestelde vlees, spek, boter, olijven en lijnolie, en tevens aan bier en alle andere dranken. De situatie is dermate zorgwekkend dat ze openlijk wordt getoond. fol. 134 Het tekort aan equipagegoederen blijkt ook duidelijk uit het rapport van Houtingh, dat bij het besluit van 11 oktober 1763 is gevoegd. Het besluit van 5 juli 1763 laat zien dat de Tulpenburg niet alleen in slechte staat uit Nederland aankwam, maar dat het rondhout van enige andere aankomende schepen ook deplorabel was. Dat gaf veel werk voor het kleine aantal timmerlieden, oponthoud van andere reparaties en uitputting van de voorraad masthout. Dat blijkt ook uit het rapport van Houtingh. Er wordt nogmaals dringend verzocht de bassen en molenzagen te sturen. De bestelling mag omvangrijk voorkomen, maar er is grote behoefte aan. Daarom vraagt men met klem haar te voldoen. Het gebrek aan equipagegoederen is mede veroorzaakt, doordat van 1758 tot 1762 de bestellingen slechts gedeeltelijk zijn uitgevoerd, namelijk) Aan pik, theer, harpuis, en zeildoek g'eyscht 5. 850 7. 600 5. 150 vaten 50. 500 rollen en eenlijk voldaan 5. 003 6. 783 4. 293 dito 41. 640 dito dus minder 847 817 857 dito 8. 860 dito Fol. 135r. Het gebrek aan gewone militairen blijkt uit het besluit van 10 mei 1763 om op de Sloterdijk, die naar het noorden van Coromandel ging, geen 12 man te plaatsen. Volgens het besluit van 2 juni 1755 hadden ze met dit schip moeten terugkomen, of voor militairen daar geruild moeten worden. Om de redenen onder Coromandel en Bengalen genoemd, verzoekt men de voor 1765 gevraagde 37 ton in baar goud, baar zilver, Mexicaanse realen en payement onverkort te mogen ontvangen, daar de bestelling zeer precies is opgemaakt. Ook de uitrusting van de retourschepen uit Batavia geeft voldoende stof om de schaarste aan te tonen. Niet meer dan een enkel schip kon naar behoren voorzien worden. Op 15 juli 1763 werd besloten de Vrouwe Geertruida, Eendracht, Giessenburg en de Oranjezaal voor de kamer van Amsterdam te laten vertrekken, de Barbara Theodora, fol. 136 Torenvliet en Huis te Boede voor die van Zeeland, Bleiswijk voor die van Delft, Noord Nieuwland en Blijdorp voor die van Rotterdam, Oosthuizen en Nijenborg voor die van Hoorn, en de Baarzande voor die van Enkhuizen. Omdat de Eendracht en Giessenburg niet aankwamen, is op 16 en 23 augustus besloten daarvoor de Ouderamstel en Oosterbeek te zenden, en in plaats van de Barbara Theodora en Torenvliet de schepen Burch en Radermacher. Op 30 augustus moest echter, wegens tekort aan onderzwaarte in verband met de bepaling over de suiker, al besloten worden om de nog niet aangekomen Oranjezaal voor de kamer van Amsterdam en het Huis te Boede voor die van Zeeland als retourschepen te annuleren. Het leek er toen op dat de overblijvende 11 schepen geen volle lading zouden krijgen, doordat de Borssele niet spoedig met de pakken textiel uit Coromandel en de Osdorp met peper uit Palembang verschenen. Daarom, en hoofdzakelijk wegens het uitblijven van de Borssele, is op 19 september besloten om de Oosterbeek niet te zenden, omdat deze rijst naar Kaap de Goede Hoop moet brengen, en eveneens niet de vertraagde schepen Nijenborg en Radermacher. Hoewel dit laatste schip al op 29 mei van Kaap de Goede Hoop is vertrokken, is het nog niet binnengekomen. Daarom werd de beslissing genomen de Noord Nieuwland in plaats van voor de kamer van Rotterdam voor die van Zeeland te bestemmen. fol. 137 Men ging ervan uit dat dan het gebrek aan zeildoek door de komst van schepen uit Nederland zou zijn verholpen. Zo zou de eerste bezending bestaan uit de Vrouwe Geertruida en Ouderamstel voor de kamer van Amsterdam, Burch en Noord Nieuwland voor die van Zeeland, Bleiswijk voor die van Delft, Blijdorp voor die van Rotterdam, Oosthuizen voor die van Hoorn en Baarzande voor die van Enkhuizen. Er kwam echter maar één schip aan, namelijk op 8 oktober de Erfprins van de kamer van Delft, die, zoals het besluit van 11 oktober aangeeft, geen enkel stuk zeildoek meebracht. Met daarbij het rapport van Houtingh moest wel het onaangename besluit vallen om de Baarzande nu als voorzeiler te laten vertrekken naar Nederland, omdat slechts dit schip van nieuwe zeilen voorzien kon worden. Van de overgebleven schepen de Vrouwe Geertruida, Noord Nieuwland, Bleiswijk, Ouderamstel, Burch, Blijdorp en Oosthuizen laat men de eerste drie met twee stel half versleten en een paar nieuwe zeilen fol. 138 zo snel mogelijk vertrekken. Het bestuur van Kaap de Goede Hoop is opgedragen deze schepen uit eigen voorraad, of uit de schepen komende uit Nederland van zeildoek te voorzien. Om in die uithoek snel zeilen te kunnen laten maken, zijn op ieder schip twee in plaats van één zeilmaker geplaatst. Volgens het rapport van Houtingh konden voor de overige vier schepen, hoewel ze geheel beladen waren, zelfs geen twee stel halfversleten zeilen worden gevonden. Hoe onaangenaam ook, moest wel besloten worden ze aan te houden tot voor, of op 15 november de benodigde zeilen zijn aangevoerd. Als dat niet geschiedt, dan moeten deze schepen tot de tweede bezending in januari achterblijven. Dit heeft in deze eeuw zijn weerga nog niet gekend en is veroorzaakt door de bezuinigingen. Daarom wordt nogmaals nadrukkelijk gevraagd fol. 139 de bestelling uit te voeren, in het bijzonder van de scheepsuitrusting, wapenkamergoederen en levensmiddelen. Dan wordt gebrek aan deze goederen, zoals nu het geval is, voorkomen, of opgelost. De schepen Vrijburg en De Drie Papegaaien, die via Ceylon en Bengalen naar Nederland gaan, hebben 22 zesponders in plaats van 22 achtponders aan boord. In tegenspraak met de brief van Heren XVII van 15 oktober 1760 waren zij zo door de kamer van Amsterdam uitgerust. Bij besluit van 26 augustus en 13 september 1763 is als commandeur over de retourvloot de oudste vertrekkende schipper voor de presidiale kamer van Amsterdam Johannes Wilhelmus Everdingen van der Nieuwpoort aangesteld, als fiscaal de assistent Ulrich Gualterus Hemmingson en als secretaris de assistent Samuel Hendrik Geuch. De volgende gekwalificeerden zijn op deze vloot: gewoon lid van de Raad van Justitie mr. Carel Godfried Geuch, de voormalig eerste koopman van het kasteel Christiaan Zurhosen, de opperkoopman fol. 140 en oud-sjahbandar mr. Jacob Cornelis Mattheus Radermacher. De laatste stortte de gage die hij van 1 oktober 1763 tot eind juni 1764 nog zou hebben verdiend, in de kas, omdat zijn dienstverband nog niet afgelopen is. Bovendien zijn aan boord de gekwalificeerden Sijbrandus Columba, predikant in de Nederduitse gemeente te Batavia, met een gage teruggebracht tot ƒ 130,-, omdat zijn laatste dienstverband eveneens nog niet was beëindigd, opperkoopman Huijbert Johan de Heere, koopman Nicolaas Ringholm, de baas-kuiper van de equipagewerf Christiaan Hendrik Dresel, de onderkooplieden Adrianus Lugthart en Barend Kersseboom, de luitenant-militair Dominicus Trochard met de gage van vaandrig, de vaandrigs Adam Lodewijk Bertrand en Lotharius Adolfus Edmondus Hollerman met bezoldiging van sergeant. De laatste drie krijgen een lagere gage, omdat hun dienstverband nog niet is afgelopen. Als tweede schipper zijn kapitein-luitenant Jakob Klaasz en schipper Andries Smit aangesteld, maar hun verzoek om te mogen opvolgen als het commando vrij komt, is afgewezen. Het verzoek van opperstuurman Willem Groeve om als tweede opperstuurman te mogen repatriëren is ingewilligd, omdat zijn dienstverband al tweemaal is beeindigd. fol. 141 Er is door het uit de vaart nemen van schepen een overschot aan opperstuurlieden. Uit de burgers repatriëren oud-vaandrig Michiel van Millingen en de diaken van de gereformeerde gemeente Hendrik van Elten. Voor vrouwen en kinderen is het enkele passagegeld betaald en voor de toegestane slaven het dubbele. Vanaf Ceylon gaat de gewezen luitenant-militair Hendrik Willem August Bremer in civiel arrest mee. Hij wordt van lafhartigheid verdacht bij de overgave van het fort Hanwella aan Kandy. Het bestuur van Ceylon is na het verzamelen van stukken niet van zijn schuld overtuigd. Heren XVII kan dat op verre afstand nog minder zijn. Hij wordt echter toch weggezonden met verzoek aan de kamers hem niet meer in dienst te nemen. Het verzoek van de baas-kuiper op de equipagewerf te Batavia, Barend Meijer, om zijn vrouw Johanna Maria Scherer te mogen laten overkomen, wordt ondersteund. fol. 142 Voor de kleinere kamers worden uit voorraad 333 pakken textiel uit Coromandel en 187 uit 211 pakken firtij uit Bengalen, die door de Deunisveld en Oosterbeek zijn aangevoerd, met de vloot meegezonden. Op 9 augustus was besloten om te proberen de Bengaalse partij gedeeltelijk te verkopen, maar op 23 september bleek het rendement, uitgezonderd van de cassas, te gering. Uit de meegezonden uittreksels uit de brieven uit Hooghly van 25 augustus 1762 en 19 maart 1763, uit de Bengaalse besluiten van 24 juni, 4 augustus, 21 december 1762 en 4 januari 1763 blijkt dat zij merendeels zijn afgekeurd, omdat zij van mindere kwaliteit dan de monsters waren. Op 27 juli is naar Bengalen de opdracht gegaan om firtij die voor Nederland geschikt is, direct daarheen te zenden. Behalve de diamanten, die voor zover er verlies op wordt geleden voor rekening van resident Lodewijk Wilkens de Lile komen, gaat er ook een steen van 5 1/8 karaat fol. 143 mee die een geschenk van de koning van Bandjarmasin is, en bij besluit van 28 juli 1763 een geschatte waarde van ƒ 288,- heeft. Men zendt twee stokken met gouden knop die de vorst van Djambi ten geschenke gaf, en volgens het besluit van 4 oktober 1763 14. 211 lb Siamse gomlak op stokjes naar Heren XVII. In zoverre de gomlak zonder dat ze besteld was is ingekocht, wordt wat ze minder waard is dan er voor betaald werd, verhaald op de inkoper, de resident in Siam Anthonij Abraham Werndley. Op 13 en 16 september 1763 is aan de executeurs van de nalatenschap van de weduwe van de gouverneur van Ambon, Meijert Joan van Idsinga, niet toegestaan aan haar familie gelegateerde boeken, manuscripten en kleren in vier kisten naar Nederland te zenden. Zij mochten slechts een paar juwelen en familiepapieren in een klein kastje versturen. Dit vloeit voort uit het feit dat het evenmin aan de curatoren over de nalatenschap van gouverneur-generaal Jacob Mossel werd toegestaan om aan Jacob Mossel junior de aan hem vermaakte papieren en kaarten in een vijfvoets kist toe te zenden. Slechts het sturen van familiepapieren in een passende kist werd toegestaan. Alle andere charters en kaarten liet men, omdat ze de Compagnie betroffen, onder de executeurs, fol. 144 zijnde leden van de Hoge Regering. Het is wel aan de weduwe van de schepen te Batavia, Adriaan van Ravestijn, toegestaan om enige kleinigheden die hij aan zijn zonen Adrianus Justinus en Engelbert Jacob had vermaakt, met de vloot mee te zenden. Koopman Christiaan Nab mag een kistje met daarin twee Chinese torentjes en een kabinetje aan mr. Adriaan van der Mieden, president van het Hof van Justitie over Holland, Zeeland en Westfriesland, versturen. Heren XVII kunnen bepalen of en hoeveel vrachtgeld daarvoor wordt gerekend. Bij besluit van 28 juli 1763 is het aan het bestuur te Bengalen toegestaan om voor acht ton in de schepen voor de kleine kamers te laden, of zoveel als op 15 oktober 1751 werd besloten om in een schip voor een grote kamer te verzenden. Dit dient om het aanzienlijke tekort van de kleinere kamers fol. 144 Er zijn twee folio's 144. weg te werken. In de negotieboeken van Batavia bedragen per eind augustus 1763 de geleende gelden ƒ 4. 743. 411, waarvan evenals het verleden jaar ƒ 3. 930. 311 rentedragend is. Door de eisen van de buitenkantoren, en voornamelijk Ceylon, kon er dit boekjaar niets worden afgelost. De betaalde rente bedroeg door wat bij besluit van 29 januari 1762 is afgelost Deze tegenspraak is onduidelijk ƒ 66. 261 minder dan in 1761/62 en ƒ 158. 354 minder dan in 1760/61. Hoewel er eens zoveel is aangeboden, is er bij besluit van 16 september 1763 niet meer dan 20 ton op assignatie geaccepteerd. Overeenkomstig het bevel van Heren XVII van 2 oktober 1759 verzoekt men dat deze na afloop van de najaarsverkoping in 1764 uitbetaald worden. Er wordt afzonderlijk nog een assignatie van ƒ 13. 070 gestuurd op de naam van opperkoopman mr. Carel Godin, die in 1759 gerepatrieerd is en daarna overleden. Als gewezen hoofdadministrateur te Semarang betaalde deze rsd 5000 als borgtocht voor vier jaar. Op verzoek van zijn weduwe werd op 11 oktober 1763 besloten om daarvoor fol. 145 met de verlopen interest en na aftrek van het gewone verlies van 7 9/13 deze assignatie te verlenen. De Turkse passen van de vijf uit de vaart genomen en twee verongelukte schepen worden meegezonden. Het betreft de Hof d' Uno, Spaarzaamheid, Gerechtigheid, Middelburg, Slot van Kapelle, Batavier en de Hercules. Er is uit Ambon nog een najaarsbrief van 26 september 1763 ontvangen, ook één direct uit Ternate, een briefje uit Timor en met de Borssele uit Straat Sunda berichten uit Coromandel. Ambon De aanstaande kruidnageloogst op Ambon wordt op 600. 000 lb geschat, terwijl de patrouilleschepen nog twaalf zakken op de binnenkust van Ceram hebben achterhaald. Er opereren elf kora-kora's met ieder vijf militairen tegen smokkel en aan alle dorpen is bevolen om eind februari aanstaande elk een orembaai, of vaartuig van 50 voet, klaar te hebben om samen met een patrouilleschip van de Compagnie rond Ceram de schadelijke invloeden fol. 146 waarover onder Corormandel zal worden gerept, te bestrijden. Bovendien zijn twee verdachte patihs, ofwel dorpshoofden van Oma, aan de justitie overgedragen. Ternate Uit Ternate zijn de pantjalang de Garnaal en de bark Buis aangekomen met geleidebriefjes van 6 juni en 31 juli 1763. Daaruit bleek dat deze scheepjes en de Vrouwe Elisabeth Dorothea met de Prinses van Oranje op 30 april waren vertrokken om via Ambon naar Batavia te gaan, maar dat ze door tegenwind en andere rampspoed genoodzaakt zijn geweest om twee- tot driemaal te Batjan, en wat de Buis betreft te Sulabesi, binnen te lopen. Na nieuwe proviandering en herstelwerkzaamheden kwamen ze via Java's Oostkust te Batavia aan. De Zeelelie wordt binnen twee à drie dagen verwacht met een volledig verslag. Timor Een briefje uit Timor van 14 september 1763 dat met een particulier vaartuig ontvangen is, berichtte dat alles daar in rust was en dat de boot van de verongelukte Hercules met Compagnies papieren was aangekomen, maar dat schipper Kemp vier dagen daarvoor was overleden. fol. 147 Coromandel Met de Borssele zijn een brief van het bestuur te Nagapattinam en één van gouverneur Christiaan van Teylingen apart, beide van 10 juli 1763, ontvangen. Daarin staat hoofdzakelijk dat dit schip 1395 pakken textiel, waaronder 784 bestemd voor Nederland, vervoerde.) 
Dat de duan, of rijksbestierder, van den Sikkakolschen prins Visiamarasoe een lastig bezoek afgelegd had bij de Bimilipatnamse bedienden en bij hen opnieuw aangehouden, niet alleen op eene aanzienlijke geldleening van 50. 000 ropijen, maar zelfs op onderstand van Europisch krijgsvolk, geschut en oorlogsvoorraad. De laastgemelde instantie was met beleefdheid ontlegt, maar om Bimilipatnams' arme ingezetenen van de reets begonnen knevelarijen en de drukkende inquartiering van 's duans hongerig gevolg te ontlasten, hadden de bedienden 20. 000 ropijen op de pagtpenningen van 't dorp moeten vooruit schieten. De prins, hiermede niet vergenoegt, heeft nog naar Nagapatnam bij een brief verzoek gedaan om eene adsistentie ten zijnen koste van 200 Europeërs, 6 kanons en 3 mortieren. Op die sollicitatie is door de ministers haar onvermogen te kennen gegeven, dog, om ook den vorst niet voor 't hoofd te stooten, Zijn Hoogheid bedeeld dat zij die instantie aan ons zouden voordragen. Waarop dan het nodige staat in aanmerking te werden genoomen onder de gewoone jaarlijkse besoigne. 
Evenals langs geheel Java, en volgens de jongste berichten op Makassar, heeft gebrek aan regen op Coromandel veel schade aan het gewas berokkend. Daarom moesten de pachters van de dorpen te Nagapattinam wel korting op de pacht krijgen. Het schip de Graaf Moltke van de Deense compagnie is op 31 mei voor Nagapattinam door brand in enige vaten arak op drift geraakt en verder noordwaarts ter hoogte van Karikal ontploft met verlies van de hele lading, maar de bemanning, behalve enkele matrozen die verbrand of verdronken zijn, is gered. Dezelfde geruchten over krijgstoerustingen door de thevar als in de geheime brief uit Ceylon van 10 juni staan, ontving gouverneur Christiaan van Teylingen van de besturen te Tuticorin, Kilakkarai en Jaffna. Maar volgens deze geruchten gold het Ceylon, of anders Mannar. Men pretendeerde zelfs nogal dat een zekere handelsconcurrent van de Compagnie hulp had beloofd. Hoewel deze zaak bij het schrijven door Van Teylingen van zijn geheime brief fol. 149 nog onzeker was, is het zonder twijfel dat de oorlogsvoorbereidselen van de Engelsen een of andere tegen hen opgestane Maduraise landheren ten doel hebben. Die van de thevar hebben het op de vorst van Thanjavur gemunt. Uit het bericht van de dienaren te Porto Novo dat daar uit Kedah niet alleen 2 à 3 bahar kruidnagels waren aangevoerd en verkocht voor 20 à 21 pagoden de man van 24 lb, maar dat dat al verscheidene jaren was gebeurd en zou voortgaan, blijkt dat het maar al te waar is dat Buginezen en Maleiers vanuit Ambon, of, naar men meent uit Ceram, smokkelen. Men hoopt dat het bestuur te Ambon middelen daartegen verzint en ten uitvoer brengt. 
Batavia De extraordinaris raad Maurits Theodorus Hilgers mag twee kelders en twee kastjes met insecten en zeegewassen met de retourvloot meezenden. fol. 150 Ze zijn geadresseerd aan mr. Johan Carel van Cattenburch, gecommitteerde voor Gouda in de Generaliteits Rekenkamer. Het vaststellen van vrachtgeld wordt aan Heren XVII toevertrouwd. fol. 151 Ondertekening.) 
