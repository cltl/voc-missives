PETRUS ALBERTUS VAN DER PARRA, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, MICHIEL ROMP, WILLEM HENDRIK VAN OSSENBERG, MAURITS THEODORUS HILGERS, WILLEM ARNOLD ALTING EN PIETER CORNELIS HASSELAAR, BATAVIA 15 MEI 1767. VOC 3163 (Kol. Arch. 3055), fol. 1986-2054. fol. 1986 Men hoopt dat de schepen Lands Welvaren en Sneek van de tweede retourvloot samen met de vier retourschepen uit China inmiddels veilig in de havens van bestemming in Nederland zijn aangekomen. De twee eerstgenoemde schepen zijn op 15 januari 1767 vertrokken en bereikten na veel tegenslag pas in het eind van februari de volle zee. De Chinese retourschepen passeerden Straat Sunda nog later. fol. 1987 Het naschip de Vrouwe Elisabeth Dorothea is nu gereed om te vertrekken. In deze brief, die met dit schip wordt meegezonden, wordt kort verslag gedaan van wat sinds het begin van 1767 is gebeurd. Ambon Zoals reeds in de generale missive van 31 december 1766 werd bericht is de Blijenburg samen met de Voorland naar Ambon vertrokken. Het eerstgenoemde schip vertrok op 28 december 1766 uit Batavia, maar nadat het op 2 januari 1767 in Japara was aangekomen en er daar 150 last rijst in was geladen, kon het door slecht weer en stevige westelijke en noordelijke wind pas op 17 maart vertrekken. fol. 1988 Door het vroeg opsteken van de oostmoesson, windstilte, tegenwind en westelijke stromen kon het zijn reis niet voortzetten en werd het gedwongen naar Batavia terug te keren, waar het op 20 april aankwam. Ambon miste daardoor de rijst, benodigdheden en ƒ 155. 998 aan contanten, alsmede 118 mariniers en 20 gewone soldaten voor de expeditie naar de oostkust van Ceram. Daar het deze middelen beslist nodig had, is Nicolaas Houtingh samen met zeelieden die kennis van deze gebieden hebben, om advies gevraagd hoe de Blijenburg ondanks de oostmoesson de reis naar Ambon toch met succes zou kunnen ondernemen. fol. 1989 Er is voorgesteld om via het zuiden te koersen, zoals het jacht de Leuwerk volgens de resoluties van 3 juni en 13 oktober 1648 heeft gedaan, dan wel om tussen Borneo en Celebes door te varen. Uit de resolutie van 24 april 1767 blijkt dat het eerste onmogelijk werd geacht en strijdig is met de regels van de zeevaart, terwijl er in dit jaargetij niet door de straat bij Celebes te gaan was zonder tegenspoed te verwachten. Zou men Ternate al bereiken dan zou er vandaar toch teruggekeerd moeten worden. Daarom en omdat de militairen, waar het voornamelijk om ging dan toch te laat voor de expeditie in Ambon zouden aankomen, is besloten geheel af te zien van het opnieuw laten vertrekken van de Blijenburg. fol. 1990 In het najaar na de kentering van de moesson zal een ander schip direct met rijst, contanten en verdere benodigdheden, alsmede met 100 militairen onder de eveneens teruggekeerde kapitein Vermehr naar Ambon gezonden worden. In plaats van de mariniers zullen pas aangekomen rekruten onder hun eigen onderofficieren meegaan. Op voorstel van de gouverneur-generaal bleven de ongeveer 100 mariniers onder hun kapitein Maurer geconsigneerd om daar waar nodig te dienen. Zo is op 27 april besloten ze op Sumatra's Westkust in te zetten, waarnaar ze binnenkort zullen vertrekken. Banda Over Banda is niets te melden. Ternate Naar Ternate vertrokken met begeleidende brieven en een geheim briefje van 11 maart op 4 en 13 maart fol. 1991 de bark Arend rechtstreeks en de Vlissingen via Semarang om daar de pas benoemde gouverneur Hermanus Munnik op te halen. De lading bedroeg ƒ 134. 930 aan contanten, koopwaren en huishoudelijke benodigdheden. Men was eerder van plan om de Hoop al in januari 1767 te zenden, maar gebrek aan militairen heeft dat verhinderd. Op 30 januari arriveerde evenwel de Aschat uit Amsterdam. Nadat ruim 100 zeevarenden vrijwillig tot soldaat waren gemaakt, kon men 100 militairen naar Makassar zenden en vervolgens 100 militairen en 30 zeevarenden naar Ternate. Dit is evenwel verijdeld door een plotseling opgemerkt lek in de Aschat dat dit schip ongeschikt voor die reis maakte. Daar er geen schip beschikbaar was, moest men voorlopig fol. 1992 de bark Arend voor Ternate bestemmen om een gedeelte van de textiel en de contanten mee te nemen en in Semarang de verkozen gouverneur Munnik op te halen. Maar toen enige dagen daarna de Vlissingen uit Sumatra's Westkust terugkwam, is die daarvoor gebruikt en ook om de overige contanten, goederen en genoemde manschappen te vervoeren. De bark de Arend is toen rechtstreeks naar Ternate gestuurd om vervolgens Henrik Breton naar Ambon te brengen en vandaar de afgetreden gouverneur Willem Fockens naar Batavia mee te nemen, als intussen de schepen uit Ambon reeds naar Batavia zouden zijn vertrokken. Makassar De sloep Verloren Zoon en op 19 februari 1767 de Rotterdam zijn naar Makassar vertrokken met de benoemde gouverneur David Boelen, secunde Bernardus van Pleuren, een luitenant, twee vaandrigs en de hierboven genoemde 100 gewone militairen. fol. 1993 De lading had een waarde van ƒ 74. 303, waaronder ƒ 30. 000 aan nieuw Nederlands payement. De Rotterdam kwam op 8 maart behouden in Makassar aan. Op 7 mei kwam de sloep de Goede Trouw uit Bima te Batavia aan.) 
Met den gevlugt gewesen koning van Goah, die zig niet, zoals men sustineerde na de Engelschen te Bancahoeloe begeeven, maar na het schijnt met swerven om den Oost over en weder opgehouden heeft en eyndelijk aldaar met een vaartuig incognito ook aangekomen is met intentie om sijn moeder mede te voeren. Dog ondekt wezende, ter ordre van de gouverneur Sinkelaar en Boelen, nevens den secunde Van Pleuren, in versekering genomen en dus herwaards gezonden is. Wij hebben hem terstond na sijn aankomst boven de poort aan de hoofdwagt doen secureeren en zullen hem daar laten verblijven tot tijd en wijle wij ten sijnen opsigte nader onderrigt sijn, blijkende uit de nevens een apart briefje van den 28 maart ontfangen bijlagen dat de Makassaren, instede van deezen hunnen koning, nog geen ander verkosen, maar beloofd hadden eerstdaags daartoe te zullen overgaan. 
Bandjarmasin Op 9 maart 1767 vertrok de Oranjeboom met een geheime brief van 6 maart en acht militairen naar Bandjarmasin. De lading bestond uit 18. 000 Spaanse realen, die bestemd waren voor de inkoop van peper, en enige benodigdheden samen t. w. v. ƒ 58. 526. De inlanders verklaarden dat er een rijke peperoogst zou zijn. De sultan is in een brief onderhouden over zijn gezochte bezwaren tegen het doorzoeken van zijn vaartuigen, zowel als over de gewelddadige bezetting van Compagnies logie in oktober 1766 door wel 600 van zijn volgelingen. Er is hem bericht dat, als hij niet wil afwachten, de Compagnie wraak zal nemen door het belemmeren van de vaart van China, Java en Batavia naar Bandjarmasin. fol. 1995 Het doorzoeken van vaartuigen, zelfs die van hemzelf, moet zonder belemmering kunnen geschieden. Er is van de sultan geëist dat hij door een speciaal gezantschap een schriftelijk excuus voor het bezetten van de logie zal aanbieden en dat hij zijn onderdanen in het openbaar verbiedt om Compagnies dienaren persoonlijk of hun goederen schade te berokkenen. Hij mag slechts 2 à 3 ongewapende afgezanten naar de logie zenden. Het bestuur moet de uitslag hiervan afwachten en intussen goed de wacht houden. Wanneer de sultan blijft weigeren vaartuigen te laten doorzoeken, moet men tegen deze onwettige handelwijze protesteren en de gevolgen voor zijn rekening laten. fol. 1996 De bark de Draak, die nu niet voor de patrouillering gebruikt kon worden, is door het bestuur in december teruggezonden. Ze kon de reis niet voltooien en legde op Java's Oostkust aan. Dit scheepje is dezer dage met 141. 561 lb zwarte en 2794 3/4 lb witte peper t. w. v. ƒ 24. 115 te Batavia gearriveerd. Timor Naar Timor zijn op 28 januari 1767 op de Jonge Petrus Albertus het benoemde opperhoofd Cornabé, een vaandrig en acht gewone militairen vertrokken. De lading bestond uit geschenken, levensmiddelen en huishoudelijke benodigdheden t. w. v. ƒ 19. 698. Palembang De reeds uit Palembang aangekomen vaartuigen voerden volgens de passen 8740 pikol peper en 2365 pikol tin aan. Volgens de brief van de residenten van 15 april 1767 kunnen er daarvandaan nog 18 vaartuigen verwacht worden met 4891 1/2 pikol peper en 14. 315 pikol tin. Djambi Uit Djambi kwam nog geen bericht. China fol. 1997 Voor China verwijst men naar de bijgesloten brief aan de Heren Gecommitteerden Bewindhebbers voor de Directe Vaart op China. Japan Voor Japan verwijst men naar de rapporten van het daarvandaan gekomen en daarheen weer vertrokken opperhoofd Jan Crans en pakhuismeester Toelaar, waarover op 24 maart 1767 is vergaderd. Gezien de verwachting dat er niet meer dan 8000 pikol staafkoper verworven zal worden, is besloten net als in 1765 slechts één schip naar Japan te zenden, waartoe de Vredehof klaar wordt gemaakt. Deze zal de bestellingen meenemen en 6000 van de 8000 pikol koper naar Batavia terugbrengen, terwijl de overige 2000 pikol achterblijft tot het volgende jaar, wanneer er weer twee schepen gezonden zullen worden. De afzet van koper in de Westerkwartieren met een goede winst fol. 1998 schijnt weer toe te nemen. Tegen de op 3 februari 1767 verhoogde prijs van ƒ 95,- de 125 lb vrij geld, wat een winst van 153 1/3 % betekent, is daar sindsdien 1750 pikol, of 218. 750 lb, verkocht, waardoor de ruime voorraad aanmerkelijk is geslonken. Om van deze voordelen te profiteren en geen gebrek aan koper te hebben, is op 24 maart 1767 besloten om de opperhoofden in een aparte brief op te dragen hun best te doen de gebruikelijke 11. 000 kistjes te bemachtigen. Bovendien is het bestuur gemachtigd om in te gaan op de aanbieding van de Japanners om particulier staafkoper voor Batavia in te kopen, maar voor niet meer dan ƒ 40,- de pikol, wat ƒ 2, 10,- hoger is dan wat er anders voor wordt betaald. Malakka Uit Malakka kwamen op 15 februari 1767 de Liefde en op 17 maart de bark het Zeepaard terug fol. 1999 met 643. 641 3/4 pond tin in zeugen en inktkokers, wat masthout en spieren, een partij inlands harpuis en diverse andere goederen, wat met 50. 000 Suratse ropia's uit de ruime voorraad, ƒ 287. 300 bedroeg. Bovendien zijn er gewone brieven van eind januari en eind februari 1767 ontvangen, en een aparte van maart. Daarop, en op de brieven die het voorafgaande jaar te laat zijn ontvangen, zal met de binnenkort terugkerende bark het Zeepaard conform de vergadering over Malakka geantwoord worden. Zo keurt men goed dat er schadevergoeding wordt geëist voor het onbehoorlijke gedrag van de hoofden van Linggi en Rembau en voor de medewerking aan het kapen van de pantjalang Buitenzorg. Tevens is men het ermee eens dat tin aangeboden door de radja van Selangor is afgeslagen, tenzij het voor 34 in plaats van 38 Spaanse realen de bahar te Malakka geleverd wordt. Tenslotte is goedgekeurd dat het bestuur zich weinig heeft aangetrokken van het afpakken door de koningen van Patani en Kedah fol. 2000 van een omvangrijke tinmijn van Perak. Dit was in overeenstemming met de wens van Heren XVII en de Hoge Regering om de verwerving van tin te beperken. Het brengt hoge kosten met zich mee om anderen de verwerving daarvan te verhinderen. Die kunnen nu bespaard worden, zeker nu de vraag toeneemt. Nu Surat 300. 000 lb bestelde, beval men het bestuur om in totaal 400. 000 à 500. 000 lb in schuiten te bemachtigen, maar in inktkokers niet meer dan de vastgestelde hoeveelheid van 30. 000 lb. In 1765/66 bestond de inkoop uit tin, masthout, spieren, inlands harpuis, 16 3/16 taël stofgoud etc t. w. v. ƒ 178. 822. De verkoop omvatte fol. 2001 specerijen en enige zaken van minder belang t. w. v. ƒ 23. 433 met een winst van ƒ 17. 267, of 73 3/4 Hadden de algemene uitgaven in 1764/65 ƒ 128. 599 bedragen, in 1765/66 waren ze maar ƒ 121. 331. In het eerstgenoemde jaar waren de inkomsten ƒ 110. 124 en in 1765/66 ƒ 131. 695, zodat er in 1765/66 een positief saldo van ƒ 10. 364 was. In 1764/65 waren de uitgaven ƒ 18. 474 hoger dan de inkomsten, zodat er in 1765/66 in vergelijk met het voorafgaande jaar een verbetering van ƒ 28. 838 is geweest. De memorie van bezuiniging schrijft voor dat het negatieve saldo ƒ 13. 000,- mag zijn. Daar het positieve saldo in 1765/66 ƒ 10. 364 was, betekent dit een bedrag van ƒ 23. 364 meer dan is vastgesteld. Maar de uitgaven zijn wel hoger dan vastgesteld, zodat op een vermindering daarvan zal worden aangedrongen. Het is zeker dat de inkomsten in het lopende boekjaar hoger zullen uitvallen, doordat de pachten al ƒ 16. 322 meer hebben opgebracht, wat niet op een vermindering van de handel wijst. Naast de bark het Zeepaard is voor het vervoer van 60. 000 piasters, diverse goederen en 100 van de gevraagde 150 Europese militairen fol. 2002 de Stralen in gereedheid gebracht, die samen met de pantjalang Parelmoer en de gorab de Zeeleeuw naar Malakka zal gaan. Dit dient ter uitvoering van het geheim besluit van 7 april 1767. Totdat de twee uit Java's Oostkust bestelde sloepen van 70 voet naar Malakka gezonden kunnen worden, mogen de pantjalang en de gorab daar blijven. Daarna moeten ze met de overige pantjalangs naar Batavia terugkomen. Tot dan kunnen ze patrouilleren tegen de smokkel door de Buginezen en anderen in specerijen te Johore, Trengganu en Kedah. Het bestuur zal worden aangespoord zijn best te doen om enige smokkelaars te pakken te krijgen en om zeep te brengen en om de schadelijke plannen van de bekende concurrenten, de Britten, te verijdelen. Deze zijn erop uit om met Trengganu een handelscontract af te sluiten. fol. 2003 Tevens zullen ze elkaar beschermen tegen welke vijand dan ook om zich zo van dat gebied meester te maken. Sumatra's Westkust Uit Sumatra's Westkust keerden op 20 februari 1767 de Vlissingen en op 14 april de Popkensburg terug met brieven van het bestuur van eind januari en februari 1767. De Popkensburg voerde een partij benzoë, kamfer, peper, enige onbruikbare goederen en ruim 618 1/4 mark goud uit Padang, Airhadji en Pulau Tjinkuk aan t. w. v. ƒ 226. 612. De uitslag van de expeditie naar klein Passaman om de regent van dit district en de met hem samenspannende hoofden tot de orde te roepen is nog onbekend. De voortgang na de aankomst van de troepen die het verleden jaar zijn gezonden, bestond volgens de brieven uit Padang van 31 januari en eind februari 1767 slechts uit de herovering van de post te Sitoua en de gevangenneming van 8 personen.) 
Terwijl daarentegen den quaadwilligen regent van klein Passeman eenige nieuwe bondgenooten weder aan het wankelen heeft weten te brengen, en dat, gevoegt bij ontstane siektens van den commissiant Boudewijns en onder het krijgsvolk, waardoor er veele, zoo Europeërs als inlanders, overleden sijn, oorsaak schijnt geweest te sijn dat er overigens niets van belang heeft konnen uytgevoerd worden, doch waarboven het voorkomt dat de bediendens in den aanvang ons die affaire vrij te ligt voorgesteld hebben. En alzoo s Compagnies authoriteit niet duld dat nu begonnen werk te laten steeken, buiten de gevolgen die onze te dier custe zoozeer den meester spelende competiteuren daaruit soude afleiden. 
Daarom is op verzoek van het bestuur besloten tegen de nieuwe vijanden 150 Europese en 100 inlandse militairen te sturen, twee ploegen moslims, 150 slaven, 50 matrozen en het hierboven genoemde korps mariniers met 20 inlandse militairen, een ploeg van 50 slaven en 25 matrozen. Bovendien worden conform de resolutie van 21 april de daar genoemde contanten, fol. 2005 levensmiddelen en artilleriegoederen met de gevraagde Blijenburg en één van de aankomende schepen van 140 voet gezonden. Er zijn instructies gegeven om deze zaak tot een goed einde te brengen en dat commandeur Hendrik van Staveren persoonlijk de expeditie moet leiden. In de brief van 31 januari 1767 schetst het bestuur het belang van de post te Passaman, maar het kan nog niet zeggen wat de kosten ervan zullen zijn. Informatie over de inlandse regenten en bondgenoten kan het pas geven nadat de zaak van Passaman is afgerond en de kleine correcties zijn uitgedeeld. Die laat men dan ook over aan het bestuur, vooral de bestraffing en verdrijving van een groep Atjehse rovers, die de omgeving van Baros zozeer onveilig maakte dat de resident daar zich in december 1766 fol. 2006 in Compagnies schans bedreigd voelde. Daarom zond het bestuur de sloep Goudvink daarheen. De opvatting van het bestuur over deze post en de uitleg voldoen niet aan de eisen die in de brief van 10 oktober 1766 zijn gesteld. Daarom zal het het belang van de vestiging op groot Passaman dienen uit te leggen en moet het aantonen welk voordeel de Compagnie er van heeft. In 1765/66 bloeide de handel weer wat op. Er is aan producten voor een bedrag van ƒ 235. 000 afgezet, waarop de winst ongeveer ƒ 104. 761, of 44 5/9 is geweest, waarbij het goud op ƒ 331, 10,- het mark werd berekend. In 1764/65 bedroeg de verkoop ƒ 202. 474 en de winst ƒ 88. 632, zodat die in 1765/66 ƒ 16. 128 meer is geweest. Ingekocht is 6073 taël 2 3/5 mark goud van 21 karaat, 197. 991 lb peper, 250 lb kamfer Baros, 500 lb extraordinaire witte benzoë en 16. 125 lb gewone witte benzoë. Dit is 846 taël 10 3/5 mark goud en 43. 835 1/2 lb peper meer, maar 375 lb extraordinaire en 12. 750 Dit getal is niet goed leesbaar. lb gewone witte benzoë minder dan in 1764/65. fol. 2007 Men vreest dat de verwerving van benzoë nog meer zal verminderen, daar de resident te Baros rapporteerde dat de bergbewoners bijna niets meer van deze geurstof naar de kust brengen. Ze concentreren zich op landbouw, omdat ze door de lage prijs nauwelijks voor hun moeizame arbeid beloond worden. De uitgaven op Sumatra's Westkust bedroegen in 1765/66 ƒ 96. 315 en de inkomsten ƒ 79. 906, waardoor er een negatief saldo van ƒ 16. 409 was. Maar in 1764/65 was er een negatief saldo van ƒ 25. 788, zodat dit in 1765/66 ƒ 9379 minder is. Maar de uitgaven waren wel ƒ 29. 717 hoger dan in de memorie van bezuiniging wordt voorgeschreven. 
Bengalen fol. 2008 Sinds de generale missive van 31 januari 1766 zijn er uit Bengalen geen brieven ontvangen. Voor deze vestiging zijn de Popkensburg, als retourschip voor de kamer Zeeland, de Vrouwe Elisabeth voor de kamers Rotterdam en Delft en de Huis ten Donk gereed gemaakt. Het laatste schip zal naar Batavia moeten terugkeren. Deze schepen zullen naast enige andere goederen en koopwaren tien ton baarzilver en Suratse ropia's vervoeren en in juni vertrekken. Coromandel Naar Coromandel is op 20 april 1767 de Lekkerland met een lading t. w. v. ƒ 604. 763 vertrokken met daaronder ƒ 431. 701 aan goud en ƒ 8011 aan zilveren ropia's. De Borssele zal binnenkort daarheen vertrekken. Deze schepen zullen alles meenemen fol. 2009 wat na het vertrek van het schip dat uit Bengalen via Coromandel naar Batavia ging, werd ingezameld. Om de lading van deze schepen op tijd voor verzending met de retourschepen in oktober te Batavia te ontvangen, is bepaald dat ze in het begin of half augustus uit Coromandel moeten vertrekken. Over de brieven die het vorige najaar en dit voorjaar uit Coromandel zijn ontvangen en waarvan de afschriften reeds direct via Ceylon naar Nederland zijn verzonden, is op 2, 5 en 6 maart 1767 vergaderd. Op die brieven is conform de toen genomen besluiten met gewone, geheime en aparte brieven van 17 april geantwoord. Deze brieven worden in kopie met deze generale brief meegezonden. Wat daaruit in het bijzonder moet worden behandeld, stelt men uit tot de generale missive van eind december 1767. Op de bestelling van ƒ 144. 000 fol. 2010 aan goud is besloten om ƒ 140. 000 te sturen en bovendien de verzochte 500 mark zilver voor het munten van fanums en Suratse ropia's, daar het het allooi van bijna 11 penningen benaderde. De resolutie van 13 maart 1767 geeft de goederen aan die nog meer zijn gezonden. Wat de Lekkerland niet kon meenemen gaat met de Borssele mee en zoveel goud als bijeen gebracht kan worden, voornamelijk wat uit Nederland wordt verwacht. Ceylon Uit Ceylon zijn de brieven ontvangen die de Kievitsheuvel en Borssele, die via Ceylon uit Surat terugkwamen, hebben meegenomen. De afschriften daarvan zullen Heren XVII wel direct uit Ceylon ontvangen. Bovendien zijn aparte brieven van de gouverneur van 6 en 21 februari 1767, die in afschrift meegezonden zullen worden, en de gewone brief van het bestuur van 21 februari ontvangen. Over de laatste hoeft niets gezegd te worden, maar in de eerste wordt een opstand onder de militairen te Colombo gemeld. fol. 2011 Deze ging over het vervroegen van het moment van de lezing van de rol, maar is door tijdige gepaste maatregelen en de oplettendheid van de officieren zonder gevolgen gebleven. Een deel van het grenadiers corps, die de aanstokers waren, is naar Batavia gezonden en daar van elkaar gescheiden. Volgens de brief van 21 februari is alles weer rustig en bleef de militaire discipline gehandhaafd. Over Mahomet Dilly Chan valt niet meer te melden dan wat Iman Willem Falck in zijn geheime brief van 30 januari 1767 heeft bericht. Over de onderhandelingen met de rijkskanselier van de thevar kwam nog geen positief bericht, maar men hoopt dat het voorgesteld verdrag, ondanks de tegenwerking van de nawab, gesloten kan worden. Zijn vertrouwelingen zien de parelvisserij te Tuticorin voor die te Kondatche aan en fluisterden hem in dat er ook voor de visserij te Tuticorin toestemming aan hem gevraagd moet worden. fol. 2012 Met de Borssele arriveerde eindelijk prins Mutu Super Nazzi Singa Maharadja, die conform het besluit van 9 juni 1766 en zoals in de generale missive van 31 december 1766 aangekondigd werd, door gecommitteerden van boord is opgehaald, bij de gouverneur-generaal is geïntroduceerd en op plechtige wijze naar de voor hem ingerichte buitenplaats is begeleid. Hij verblijft daar met 11 à 12 volgelingen, een wacht van een officier en 24 gewone Europese militairen en geniet daar volgens besluit van 16 april 1767 met enige kleine aanpassingen hetzelfde onderhoud als hij op Ceylon genoot. Bovendien werden aan hem twee moslims als tolken toegevoegd. Op 24 april is besloten hem extra rsd 300 te verstrekken, daar hij op zijn reis van ruim twee maanden niets had ontvangen. Dit bedrag zal Ceylon in rekening gebracht worden en jaarlijks de kosten die voor hem gemaakt worden. De Kievitsheuvel en Borssele voerden uit Surat fol. 2013 200. 000 zilveren Suratse ropia's aan en ƒ 127. 791 aan Suratse retouren, die op Ceylon niet nodig waren. De laatste zullen met de eerstkomende retourvloot worden meegezonden. Uit Ceylon brachten deze schepen textiel voor Indië mee en 400 balen kaneel met de onkosten t. w. v. ƒ 28. 034. Als retourschepen via Ceylon zijn de Burch, Ruiteveld, Vrouwe Geertruida en Compagnies Welvaren aangewezen. Het bestuur mag daar uit de aankomende schepen uit Nederland een vijfde schip aan toevoegen. Naar Ceylon zullen om terug te komen te Batavia de Luxemburg, die, hoewel ze reeds op 1 januari 1767 naar Kaap de Goede Hoop vertrokken is, nog niet terugkwam, en de Jerusalem gaan. De laatste zal binnenkort vertrekken. Zij zullen een lading rijst, houtwerk etc. meenemen. Op 13 maart werd besloten om van de bestelde 5 1/2 ton aan goud voor de textielhandel op de kust van Madurai, en 1800 last rijst dit jaar maar 5 ton goud fol. 2014 en 1500 last rijst te zenden. Het bestuur heeft bij zijn bestelling de kort daarna met de Vrijburg ontvangen ƒ 60. 000,- aan goud en 313 last rijst niet meegerekend. Malabar Uit Malabar zijn dit jaar nog geen berichten ontvangen. Surat Naast de genoemde Kievitsheuvel en Borssele keerde op 1 mei 1767 de Vrouwe Geertruida direct uit Surat terug met 7 pakken textiel, die niet met de voorgeschreven winst te verkopen zijn geweest, en enige andere goederen samen t. w. v. ƒ 44. 373. Aan de brieven van het bestuur van 30 december 1766 en 8 januari 1767 wordt voorbijgegaan, daar de afschriften daarvan reeds direct via Ceylon naar Nederland zijn gezonden. De brief van 30 januari, met een postscriptum van 7 februari, berichtte dat alle goederen die door de vier schepen waren aangevoerd, met een aanzienlijke winst verkocht waren, behalve de benzoë en het inlandse harpuis. fol. 2015 Ook de suiker is niet verkocht, daar de makelaars niet meer dan ƒ 16, 10,- de 100 pond boden, wat weliswaar een winst van 83 % is, maar ƒ 1, 10,- minder dan de prijs die de Hoge Regering heeft voorgeschreven. Het bestuur vraagt hoe hiermee en in vergelijkbare gevallen gehandeld moet worden.) 
En haar ook gedragen moeten, wanneer de heeren Engelschen weder opkomen met een nieuw en ongehoord gebruik in te voeren, zoals ze jongst al getragt hebben te doen, bestaande hierin dat zij, behalven het gewone chiap van den koning onder den stadsgouverneur berustende, ook eerst het chiap hunner compagnie, en onder veele voorwendzels vervolgens dat van den grooten mogol wilden setten op de goederen die bij versending vertold moeten, dog dat op den bediendens protestatiën nog niet geschied is. Maar met welke nieuwigheid zij ongetwijffeld bij aankomst van andere scheepen wel weder sullen opkomen en tragten hun voorneemen op wat wijze ook werkstellig te maken. 
fol. 2016 Er is besloten om de Landskroon, Aschat en Veldhoen tussen begin en half augustus naar Surat te laten vertrekken en tevens is vastgelegd de schepen naar Surat jaarlijks op dat moment weg te zenden om ze te vrijwaren van een lange en zware reis, zoals verleden jaar het geval is geweest. 
Kharg Over Kharg, dat verlaten is, is slechts te melden dat de gewezen resident Pieter Houtingh onlangs vandaar via Ceylon te Batavia is teruggekeerd. Op zijn reis van Bandar Bushire verbleef hij wegens een zeer slechte gezondheid op Ceylon. Hij overhandigde aan de Compagnie ropia 14. 000, of ƒ 21. 000,-. Zijn voorganger als resident, Johannes Wilhelmus Buschman, en de beide schippers Jan Dupree en Hans Cornelissen zijn overleden voordat zij verantwoording over hun beleid konden afleggen. Java's Oostkust Naar Surabaja en Gresik vertrokken de fol. 2017 militairen, schepen en vaartuigen die in de generale missive van 31 december 1766 zijn genoemd. Kort daarna is Johannes Vos van Semarang naar de Oosthoek vertrokken om de expeditie naar Balambangan te leiden. In zijn aparte brief van 15 maart 1767, met postscripta van 28 en 29 maart, rapporteerde hij dat de Europese en Madurese troepen zonder tegenstand te ontmoeten bij Panarukan geland waren en een benteng hadden opgeworpen, waarop de prinsenvlag is geplant. Het hoofd heeft zich, terwijl de tweede ziek was, met de inwoners van dit district en omgeving onderworpen. Nadat de troepen waren opgetrokken heeft Balambangan zich, volgens een brief uit Semarang van 17 april, na enig tegenstribbelen ook onderworpen en zich van de Baliërs afgescheiden. Van hen zijn het hoofd Cottabadda en verscheidene andere vooraanstaanden om het leven gebracht. fol. 2018 Maar de regent van Samadjang heeft tegen de verwachting geweigerd zich te onderwerpen, de wegen naar zijn land bezet en gebarricadeerd met bomen. Zelfs heeft hij een voorpost van de Compagnie met 500 man aangevallen, maar die zijn teruggedreven. Daarop is bevolen om met enige Europeanen en 500 à 600 Madurezen dat landschap binnen te dringen en het zoveel mogelijk te verwoesten. De uitslag daarvan wordt afgewacht en men hoopt het bij een volgende gelegenheid met het rapport van de hele expeditie te kunnen laten weten. Ook hoopt men te kunnen zeggen of de Engelsen, of anderen, zich daar dit seizoen vertoond hebben en er iets hebben ondernomen. Om dit waar te nemen en te patrouilleren is Vos in een brief van 10 april gemachtigd daarvoor de Vosmaar met twee barken en sloepen op Java's Oostkust te laten blijven. fol. 2019 De domeinen, die door de Hoge Regering in december 1766 als tegemoetkoming aan de regenten zijn afgestaan, zijn openbaar voor drie jaar geveild en gemijnd voor Spaanse realen 7850 1/3 per maand, wat 27 realen meer is dan het voorafgaande jaar. Ook is het recht op de uitvoer van suiker, wat een nieuwe bron van inkomsten is, verpacht voor Spaanse realen 161 per maand. Bantam De rijstoogst belooft goed te worden. De opbrengst aan zwarte peper berekent commandeur Johannes Reijnouts voor dit jaar op 7000 à 8000 bahar, of 3. 000. 000 pond, waarvan te Batavia reeds 1. 484. 375 pond zijn ontvangen. Bovendien is reeds 15. 375 pond witte peper ontvangen, die met het schip waarmee deze brief wordt verzonden, wordt meegegeven. Deze is door de koning aan de gouverneur-generaal aangeboden en aanvaard, waarbij het bestuur is toegestaan om 300 à 400 pikol voor rsd 10, of ƒ 24,-, dan wel ƒ 72,- de Bantamse bahar van 3 pikol, of 375 pond, aan te nemen. fol. 2020 Dit kan dienen om de bestelling uit Nederland uit te voeren, waaraan dus weer gebrekkig wordt voldaan. Batavia Op 1 mei 1767 is op plechtige wijze aan de bevolking bekend gemaakt dat de Heer Prins van Oranje-Nassau het oppergouverneur-generaalschap heeft aanvaard en hem is trouw gezworen. De extraordinaire leden van de Hoge Regering Maurits Theodorus Hilgers en Willem Arnold Alting hebben de herziening van de rechtsgang, die in de brief uit Nederland van 10 oktober 1764 werd opgedragen en waartoe op 15 augustus 1765 is besloten, doorgenomen. fol. 2021 Zij bestudeerden het voorstel voor een betere rechtsbedeling op de buitenkantoren dat de het laatste najaar overleden extraordinaire raad Louis Taillefert had opgesteld. Zij dienden daarover een rapport in met hoofdzakelijk opmerkingen over het eerste van de vier onderdelen. Dit rapport wordt met deze brief meegezonden. In de generale missive van eind december 1766 is reeds gemeld welke werken zijn aangevat en wat ter vermindering van de uitgaven van het College van Heemraden werd bevolen. Het heeft zich goed van zijn taak gekweten en aangetoond dat van de 80 geprivilegieerde molens er de laatste twee jaren slechts twee niet gewerkt hebben. fol. 2022 Buiten de twee molens die er boven de genoemde 80 waren, is op 3 februari 1767 besloten om de privileges van de twee niet werkende molens voor vervallen te verklaren en de eigenaars overeenkomstig een taxatie door de eigenaars van de molens die in stand blijven, schadeloos te stellen. De twee andere molens mogen blijven staan totdat wat nog op het veld staat is vermalen. Maar op 3 april is besloten om ze toe te staan in volkomen vrijheid te blijven malen. Op 3 februari is de directeur-generaal ook nog toegestaan om de 5 miljoen pond poedersuiker die conform de resolutie van 25 november 1766 voorlopig zouden worden aangenomen, in gelijke porties van eerste en tweede soort over de nu werkende Jakatrase en zeven Bantamse molens te verdelen. In de veronderstelling dat enige molens wel genoodzaakt zullen worden te sluiten, hoeft geen korting op de af te nemen hoeveelheid toegepast te worden. fol. 2023 Dat kan zich voordoen bij tekort aan hout en andere problemen. Er moet niet te veel suiker geproduceerd worden. Immers, het rapport van Heemraden meldt dat volgens de suikermolenaars in de vorige maalperiode alleen al de Jakatrase molens 13 miljoen pond zouden produceren. In de vergadering van 13 maart 1767 is met een wijziging van het negentiende en twintigste artikel van het sindsdien verlengde octrooi van de Opium Sociëteit uit 1745 het door het gewone lid van de Hoge Regering Reynier de Klerk als directeur van de sociëteit op eigen initiatief ingediende besluit van 11 maart van de hoofdparticipanten goedgekeurd. Dit hield een vermindering van het salaris van de directeur en van de bestuurders in wegens de voortdurende vermindering van de winsten.) 
Zijnde den directeur voortaan 's jaars toegelegt rds. 2400 in steede van rds. 3000, ieder der administreerende hoofdparticipanten rds. 2000 in steede van rds. 2500, den cassier rds. 1500 en den boekhouder rds. 1000 in plaats van de bevorens genootene rds. 2000 en 1500 respective. Terwijl het salaris voor een ieder weder op den ouden voet zal kunnen gesteld worden, wanneer de winsten weder toenemen en de societeyt favorabeler tijden krijge. 
Bij de geheime resolutie van 9 juni 1766, waarop in de brief van 21 oktober 1766 de goedkeuring door Heren XVII is gevraagd, is vastgelegd onder welke omstandigheden opium van vreemde Europeanen, zowel als van inlanders die niet onder het gezag van de Compagnie vallen, in beslag genomen kan worden en er dus een procedure tot confiscatie kan volgen. Maar er is niet bepaald waar en wanneer textiel en andere contrabanden als smokkelwaar beschouwd kunnen worden. Op initiatief van de gouverneur-generaal is op 13 februari 1767 bepaald en in een circulaire bekendgemaakt wanneer goederen van vreemde Europeanen in beslag genomen mogen worden en een procedure tot verbeurdverklaring aangevangen kan worden. fol. 2025 Dit betreft alle verboden goederen die zij aan wal hebben gebracht, of waarmee zij dat proberen, op plaatsen die direct onder het gezag van de Heren Staten van de Verenigde Nederlanden of hun Oost-Indische Compagnie staan. Het bewijs daarvan is dat er bij een fortificatie, of ook zonder dat, een statenvlag geplaatst is. Maar zolang er geen tekenen van zijn dat die textiel of opium als smokkelwaar binnen Compagnies gebied gebracht worden, zullen het bestuur of Compagnies dienaren zich er niet mee moeten bemoeien. Zo gebeurt dat ook te Batavia en de sjahbandar maakt dat aan vreemdelingen bekend, waarbij hij conform het besluit van 24 november 1766 een schriftelijke lijst van de lading eist. Het bestuur te Semarang, de dienaren te Bantam en de resident te Cheribon werd opgedragen net zo te handelen. fol. 2026 In de vergadering van 16 april 1767 wees de gouverneur-generaal op het grote verschil in prijs tussen de peper in China en Nederland. Hij meende dat die daarom bij voorkeur naar Nederland moet worden verzonden, te meer daar de bestelling daarvandaan het voorafgaande jaar niet volledig uitgevoerd kon worden en er daar nu kans op is. Daarom is besloten dit jaar geen peper naar China te zenden, maar Spaanse realen ter vervanging van de gebruikelijke miljoen pond peper. Daar die echter voor de inkoop van peper en tin nodig zijn, zullen er 80 à 100. 000 Spaanse realen tegen rsd 137 1/2 de 100, of 66 stuivers ieder, worden ingekocht. Voor minder waren ze niet te verkrijgen. Maar bij de vergadering over China bleek het fonds daar toereikend te zijn. fol. 2027 Dat blijkt ook uit de bijgaande brief aan de Heren Gecommitteerden voor de Directe Vaart naar China. Daarom is besloten de Spaanse realen niet naar China te zenden en de reeds verworven 59. 900 naar Malakka. Vandaar was om 60. 000 stuks gevraagd, waar ze tegen 68 stuivers gangbaar zijn. Ze kunnen te Malakka voor betaling van het tin gebruikt worden. Van verdere inkoop van Spaanse realen is afgezien. Er kwam te Batavia een particuliere brigantijn aan, de Sancta Jacoba, onder moslimvlag op de terugreis van Manilla naar Bengalen, waarop als supercarga de Fransman Jean de Labat voer. Op verzoek toonde hij met een factuur aan dat de lading voornamelijk uit 413 balen Bengaalse en Coromandelse textiel bestond, die hij te Manilla niet had kunnen verkopen en nu weer terugbracht naar Bengalen. Er waren diverse soorten grove doeken onder die te Batavia goed te verkopen zijn. fol. 2028 Na onderzoek door kenners en kooplieden, die ook schatten wat ze te Batavia konden opbrengen, is er na advies van de opperkooplieden van het kasteel dat wat goed 
te verkopen zou zijn, uitgenomen) 
192 groote en kleine baalen gerassen, lang 36 en 37 en breed 2 1/4 cobidos 52 pakken gerassen lang 72 à 75, breed 2 1/4 cobidos 16 pakken grove hamans lang 24, breed 3 cobidos 4 pakken fijne hamans lang 24, breed 3 cobidos 1 pak fijn kust guinees 2 soorten en 22 stukken fijn kust guinees, 1 soort bedragende na de factuur inkoop ƒ 130. 977, 1,-, den vreemdeling te laten bieden 15 per cento avans, en daar niet na luisterende dan uyterlijk te komen tot 21 per cento. Wanneer er na de getaxeerde waarde van ƒ 171. 129, 12,- en aftrek van alle ongelden nog op stond gewonnen te worden ƒ 13. 957, 3,-. En nadat De Labat die parthij tegens de laatste gemelde winst, nevens 1 pak neusdoeken 2 de soort voor de factuurprijs afgestaan hadt, hebben wij van hem tegens 15 per cento daarboven ook aangeslagen 21 pakken hamans masaay en 5 ditos guinees fijn cust, inkoops kostende ƒ 28. 258, 16,-, mitsgaders op zijne aanbiedingh, ten weder overgave aan eenige burger lijwaatnegotianten alhier, tegens 10 per cento winst suiver voor de Compagnie. Zedert nog g'accepteert van sijn restand cargasoen 75 baalen baftas witte 10 per cento boven het kostende, nevens 1 pak cassas 17 " baftas blaauwe 7 " hamans blaauwe en 18 pakken gerassen blaauwe tegens den inkoopsprijs. Zijnde vervolgens alle de voorzijde doeken, na een nauwkeurige visitatie en uitzondering van eenige defecten stucke, die nader getaxeerd en daarna aangenomen sijn, de twee eerste partijen voor de Compagnie en de laatste ten overgave als voorzegd ontfangen geworden, gelijk nader blijkt bij onze resolutiën van ultimo maart, 3, 13, 16, 24 en 28 april verweken. 
Tot de inkoop van deze textiel is overgegaan, omdat ten eerste fol. 2030 er toevallig winst te maken was zonder de aanvoer naar Batavia te stimuleren en het geen nadeel voor de handel van de Compagnie betekende, daar die niet in deze soorten handel drijft; ten tweede om te voorkomen dat er te Batavia, of in andere Compagnies gebieden, mee wordt gesmokkeld; ten derde omdat er te Batavia een tekort aan grove doeken was. Aan de bestelling uit Coromandel voor 1766 ontbraken bovendien 588 pakken guinees gewoon gebleekt, waarvan 255 pakken voor Batavia waren bedoeld. Tenslotte accepteerde Jean de Labat als betaling een goede partij Japans staafkoper van 150. 000 lb tegen de bepaalde zuivere winst van 153 1/2 en hij aanvaardde voor wat zijn textiel meer waard was 124. 166 2/5 Suratse ropia's tegen 30 stuiver ieder. Buiten enige pakken, die wegens gebrek er aan behouden zijn, is al deze textiel publiek geveild. fol. 2031 Deze partij textiel bracht blijkens het meegezonden rendement bij afgifte aan burgers ƒ 40. 928 op, waarbij is aangegeven wat de aangehouden textiel evenredig met de verkochte zou hebben kunnen opbrengen. Dat de per eind augustus 1766 verkochte bruine peper volgens de Bataviase negotieboeken een verlies van ƒ 3000 opleverde, is te wijten aan de hoge prijs van ƒ 16, 4,- de 100 pond waarvoor het uit Bandjarmasin in rekening is gebracht en van ƒ 16, 3,- uit Sumatra's Westkust. Bovendien is er meer duurdere peper en uit andere plaatsen minder goedkopere dan het voorafgaande jaar te Batavia aangevoerd, terwijl voor de goedkopere de op 23 januari 1748 vastgestelde prijs van ƒ 13, 15,- is betaald. Daarom is op 17 februari 1767 besloten fol. 2032 de prijs van de goedkope peper met drie stuivers te verhogen tot ƒ 13, 18,- de 100 pond. Volgens het bestuur in Japan herinnerde diens rentmeester onlangs aan het verzoek van de Japanse keizer om 20 zonneglazen met verschillende kleuren van 1 1/4 duim in het vierkant of rond. Daar die ontbreken, wordt in een aparte bestelling uit Nederland dringend daarom gevraagd in de 
kwaliteit en soort die het opperhoofd Jan Crans in zijn bijgevoegde bericht aangeeft. De laatste jaren is bijzondere aandacht besteed aan het in gezonde staat houden van de gewone Compagnies dienaren, waarvoor goed voedsel en goede kleding, fol. 2033 huisvesting op gezonde plaatsen etc. van groot belang zijn. Daarom is op 27 maart 1767 op voorstel van de gouverneur-generaal besloten) 
Eerstelijk om zeker nabij heemraden thuin staand huis, weleer gediend hebbende tot een logement voor de gezanten van inlandse vorsten en sedert voor de uit Nederland aangekomen recruten, dat door ouderdom bouwvallig en om deszelfs ongezonde standplaats de reparatie niet waardig geoordeeld wierd, publiek ten afbraak te laten verkopen, zonder op die plaats een ander gebouw te mogen stellen, als te na onder het casteel leggende; Ten tweeden om de schuins over het gemelde huis staande loots, of opstal, zijnde de zogenaamde recrutenwagt, almede om dies ongesonde situatie te doen verplaatsen na de post Rijswijk, ofwel de waterplaats, alwaar doorgaans frisser lugt en beter water is, en waartoe dan ook de eerste post sedert verkosen is, mitsgaders om diezelve reden; Ten derden de besetting van het in de moeras gezonke fortje de Fluit, zooals ook al geschied is, in te trecken, als weleer nergens anders toe g'extrueerd dan om tegens de sluikerijen te waken, waarteegens den pagter tans uyt eygen belang wel zal laten vigeleeren, terwijl de Compagnie daardoor ook eenige ongelden zal komen uit te winnen. 
Op 31 maart werd besloten om de wacht van de Rotterdammer poort een nieuw dak te geven en het logement daarnaast voor de soldaten, dat door ouderdom was vervallen, te herstellen en het, omdat het bedompt en ongezond was doordat het tegen de muur aanleunde, naar voren te halen tot de rooilijn van de wacht. Zo kwam er aan de achterzijde ruimte en tegelijk werd het logement breder. fol. 2035 De lengte wordt nu 5 roeden 3 1/2 voet, de breedte 2 roeden 5 voet en er komen gestapelde britsen in. Het nieuwe dak van de wacht kost rsd 2561 en de fabriek werd opgedragen dit werk snel te laten uitvoeren. Naast deze maatregelen voor de militie is eveneens op 31 maart het besluit van 16 september 1766 gewijzigd en aangevuld. Omdat dit niet leidde tot een ordelijk gedrag van de zeevarenden die de boten en schuiten bemannen, die op de rede dienst doen en aan de wal overnachten, is hun rantsoen enigszins verhoogd en zijn aan de opzichter of bottelier op de equipagewerf voor het voedsel en onderdak van deze zeevarenden orders gegeven, waarvoor naar dit besluit wordt verwezen. Bovendien is de ordonnantie voor het gebruik van het klein zegel fol. 2036 van 26 mei 1750, gewijzigd bij besluit van 20 maart 1767, en is het reglement voor bevorderingen van Compagnies dienaren van 31 juli 1753 en de veranderingen daarop opnieuw gedrukt. Het eerste is ter informatie gezonden naar de diverse colleges die het betreft en, samen met het bevorderingsbesluit, eveneens naar de buitenkantoren. Deze stukken zullen ook aan Heren XVII gezonden worden. In de generale missive van 31 december 1766 is in het hoofdstuk over vreemde Europeanen bericht over het in beslag nemen van drie grote en twee kleine vaten met 30 kisten opium en 2721 stuks als smokkelwaar ingevoerde textiel. Onderzoek leidde tot de verdenking dat deze goederen uit het Franse scheepje de St. Léon kwamen, fol. 2037 waarop uit dat scheepje volgens de inventarisatie nog eens zeven kisten opium, 20 leggers, 12 pakken en een kistje met textiel in beslag zijn genomen. Ook is gemeld dat aan de advocaat-fiscaal werd opgedragen voor de opium en de textiel een proces tot confiscatie te beginnen. Tenslotte werd bericht hoe er met dat scheepje en de gezagvoerder Jean Bollore is omgegaan. Over deze zaak zijn op 5, 6 en 9 januari 1767 nadere besluiten genomen en op de laatste datum dat op verzoek van de advocaat-fiscaal deze zaak in zijn geheel naar de Raad van Justitie is verwezen. In de vergadering van 24 april kwam het vonnis van deze raad van 21 april binnen dat met deze brief wordt meegezonden. Niet alleen zijn de in beslag genomen fusten met 30 kisten opium en de textiel geconfisqueerd, maar ook de overige textiel en de zeven kisten opium die uit de St. Léon waren gehaald. De Raad van Justitie heeft verder besloten de opbrengst van deze goederen fol. 2038 voor de ene helft 
voor de Compagnie te bestemmen en de andere helft voor de advocaat-fiscaal na aftrek van 1% van de opbrengst van de opium ten gunste van de armenkas van de diaconie te Batavia. Op 24 april werd conform het op 1 mei 1764 vernieuwde plakkaat van 2 juni 1758 besloten de 37 geconfisqueerde kisten opium na taxatie door deskundigen aan de Opium Sociëteit over te dragen. Daarom is de Raad van Justitie gemachtigd om door zijn commissarissen de kisten te laten ontzegelen, de inhoud uit te storten, te onderzoeken, te sorteren en te verdelen in de standaardzwaarte van 135 lb. De secretaris van deze raad zal als sekwester, na aftrek van de justitiële kosten, de helft van de opbrengst van de in beslag genomen goederen, zowel van de reeds verkochte, als de nog te verkopen textiel, in de kas van de Compagnie storten. Met de opbrengst van de opium, die aan de Opium Sociëteit zal worden overgedragen, dient dit te geschieden als van een partij de betalingstermijn van de venduopbrengst is verstreken. fol. 2039 Toen deze procedures aan de gang waren, is Jean Bollore op 13 maart 1767 toegestaan zijn scheepje, dat weer in staat van vertrek was gebracht, te verhuren, of er mee te handelen, zoals hij aan zijn principalen kon verantwoorden. De in Batavia aanwezige Engelse supercarga Smith had namelijk nadrukkelijk verklaard dat hij de St. Léon wel wilde huren en bevrachten. Dat scheepje was zelf geheel vrij, aangezien bleek dat de reders het slechts met tarwe hadden bevracht en niet wisten dat er opium en textiel ingeladen was. Die waren eigendom van Bollore en zijn officieren. Daar hij het met genoemde Engelsman eens was geworden over de verhuur, is op 15 april aan de Franse koopman Jean de Labat toegestaan om de St. Léon te beladen met wat arak, suiker en verse levensmiddelen. fol. 2040 
Daarmee is het inmiddels naar Bengalen vertrokken. De derde en vierde luitenant op de St. Léon, Boutervalle en Bellaer, waren bereid om een Engelse sloep, Aventure L'Aventure, dit Engelse schip heette waarschijnlijk Adventure waarvan de gezagvoerder overleden was, naar Bombay te brengen. Ze vertrokken daarmee in februari 1767, maar dreven ongelukkigerwijs af naar de zuidzijde van Java. De bemanning gooide Boutervalle over boord en vermoordde Bellaer in zijn slaap. Zodra dit bekend was, is de leider van deze booswichten, een inlandse christen, die over land via Cheribon in Batavia was teruggekeerd, in hechtenis genomen. Nadat de resident te Cheribon in een brief van 13 april uitvoerig over deze zaak had gerapporteerd, is hem bevolen de overige schepelingen, die eveneens daar waren verschenen en schuld hadden aan de moordpartij, in verzekering naar Batavia te zenden. fol. 2041 Deze zijn hier reeds aangekomen. Bovendien is de resident te Cheribon opgedragen om op het scheepje, dat nog op de zuidkust van Java lag, twee kundige Europese zeelieden te plaatsen met enige door de eigenaar, de burger James Burnett te betalen, gehuurde inlanders. Daar dit niet lukte, kreeg Burnett toestemming om te Batavia zelf de nodige bemanning te huren om het scheepje terug te brengen.) 
De hier seedert primo januarij aangekomen weder vertrocken en nog aanwezen vreemde kielen staan, buyten de in dezen reeds genoemde, onder een moorschevlag g' arriveerde brigantijn de Sancta Jacoba en drie Engelsche, te weeten het particuliere 
scheepje The Sultanesse Bigam, capitain William Schott die hier den 28 januarij van Manilha 
aan kwam, en den 30 maart naar Madras vertrocken is, het meede particuliere schip The Succes, capitain Richardson, dat den 18 november anno passato volgens opgave na Bengale vertrock en den 8 maart van een verloren reise terug quam, zijnde, na zich weder van water en brandhout voorsien te hebben, den 30 maart andermaal vertrokken en toen na Bancahoeloe, en eindelijk den 18 april van evengenoemde plaats, de snaauw Elizabeth, die zig hier nog ophoud, voorts den 4 februarij het Spaanse scheepje St. Françisco Assis van Macao na Manilha gedestineerd, maar door contrarie winden dit heen gevoerd, en dan nog den 14 daaraan de Portugesche brigantijn Jesu Maria Jesu van Macao, die den 26 dier eigenste maand zijne voyage na Timor vervolgd heeft. 
Over deze vreemde schepen valt niets bijzonders te melden. Slechts aan de kapitein 
van de sultanese brigantijn is toegestaan om van particulieren wat levensmiddelen, Chinese planken en lichte huisbalkjes te kopen. Tegen de vastgestelde verkoopsprijs van ƒ 95,- de 125 lb, of met 153 1/3 winst, is hem 500 pikol Japans staafkoper verkocht en wegens zijn grote behoefte daaraan een spier tegen de gewone verkoopsprijs. fol. 2043 Dit geschiedde conform de resoluties van 3 en 13 februari, en 27 maart 1767. Tenslotte moet nog gemeld worden dat uit Europa over de landweg naar Bengalen en met een particulier schip via Malakka te Batavia een zekere reiziger Johan Paulus Schedel is aangekomen die volgens zijn zeggen een Duitser geboren te Straatsz Zaltburg is. Hem is wegens zijn geringe middelen toegestaan om in plaats van in het Heeren Logement zijn intrek bij een burger te nemen. De sjahbandar is opgedragen op zijn gedrag te letten of hij geen roomse geestelijke, of een pauselijke missionaris is. Tot nu toe is daar niets van gebleken. Onder de militie zijn geen belangrijke wijzigingen geweest. fol. 2044 Personalia. De besluiten over bevorderingen en aanstellingen zijn in de vergaderingen van 6 maart en 10 april 1767 genomen. fol. 2045 Het is nog steeds moeilijk om dienaren voor het werk op de generale secretarie op te leiden, daar ze dan in de eerste jaren weinig, of liever geen, uitzicht op bevordering hebben. Ze kunnen dan geen post krijgen waarmee ze voldoende verdienen om op deze dure plaats in hun levensonderhoud te voorzien, waardoor ze schulden krijgen. Zo worden ze weerhouden van het aannemen van werk op de generale secretarie, terwijl er daarvoor beslist dienaren moeten worden geschoold. Om hun een prikkel te geven vraagt men eerbiedig toestemming om de gewone klerken mr. Jacob Roeland Thomaszen, Floris Gijsbertus Toeij, Hendrik Kroll tot onderkoopman te mogen bevorderen. Zij zullen voor de gouverneur-generaal werken die bij het reglement van bevordering uit 1753 het recht heeft om één à twee zulke dienaren in dienst te hebben. fol. 2046 Zij zullen zich in de hoop op bevordering ijverig voor het welzijn van de Compagnie inzetten. De Hoge Regering dringt aan op een gunstige beslissing, mede daar de kosten veel minder zullen zijn dan vroeger toen er wel negen onderkooplieden als collationisten op de secretarie werkten. Die posten zijn op voorstel van de gouverneur-generaal bij resolutie van 29 juni 1762 afgeschaft. Bovendien waren er vroeger wel twee, drie, ja vier onderkooplieden die bij de secretarissen van de Hoge Regering het werk leerden. Dergelijke personen zijn nu niet te vinden. Naar aanleiding van de overwegingen van de gouverneurgeneraal over een zuinige huishouding te Batavia, zowel als op Java's Oostkust, Cheribon en Bantam is in de vergadering van 29 december 1766 besloten het percentage dat op de equipagewerf te Batavia en op Onrust op wat verwerkt en verstrekt wordt fol. 2047 van 5 tot 3 % te verminderen. Daar niet wordt getwijfeld aan de instemming van Heren XVII is dit besluit op 27 januari 1767 bevestigd. Het zal bij het begin van het nieuwe boekjaar op 1september a. s. ingaan. Op 3 april is besloten dat de opperkooplieden van het kasteel bouwmaterialen op rekening uit het ambachtskwartier zullen ontvangen. Dat voorrecht was op 29 december 1766 afgeschaft, omdat het uitsluitend voorbehouden was aan de leden van de Hoge Regering en hun secretarissen. Exclusief de nog niet ontvangen negotieboeken van Djambi en Kharg, zijn de Indische of algemene negotieboeken over 1764/65 bij de resolutie van 17 maart 1767 gesloten. De uitgaven bedroegen ƒ 9. 595. 776,- en de inkomsten slechts ƒ 6. 451. 376, zodat er een negatief saldo van ƒ 3. 144. 400 was. In 1763/64 bedroeg het negatieve saldo ƒ 101. 143, wat een totaal van ƒ 3. 245. 543,- oplevert. fol. 2048 Als hiervan de ladingen ontvangen uit Nederland en de getrokken assignaties worden afgetrokken t. w. v. ƒ 1. 149. 665, dan is het kapitaal in Indië verminderd met ƒ 2. 095. 878. Als dat wordt afgetrokken van het kapitaal per eind augustus 1764 van ƒ 43. 681. 107 dan is het Indisch kapitaal per ultimo augustus 1765 ƒ 41. 585. 229. Het negatieve saldo tussen inkomsten en uitgaven was weliswaar in 1763/64 tot ƒ 5. 716. 239 opgelopen, maar in 1764/65 was het ƒ 2. 470. 696 minder. Het negatieve saldo in dat jaar is merendeels veroorzaakt door de hoge uitgaven door de oorlog op Ceylon en is opgelopen tot ƒ 2. 499. 185, terwijl het in 1754/55 en 1755/56 fol. 2049 
respectievelijk maar ƒ 333. 065 en ƒ 363. 631 is geweest, wat neerkomt op een nadelig verschil van ruim 21 ton. Dit is exclusief de buitengewone gedwongen uitgaven voor de patrouillering in de Grote Oost etc. Behalve de officieren en overige schepelingen voor het beheer van 
het schip waarmee deze brief wordt verzonden, vaart de soldaat Louis Nicolaas van Mons mee, die wegens afwezigheid en rondzwerven door de Raad van Justitie wordt gedeporteerd. Volgens de resolutie van 6 maart 1767 gaat hij mee als matroos en moet voor de kost scheepsdienst doen. Dat betreft ook de veroordeelde gewezen konstabel David Hendrik Wille. Wegens het uitblijven van berichten over vertrek van de retourschepen die via Bengalen terugkeren, kan er geen definitieve opgave worden samengesteld van de retourgoederen die verleden najaar en dit voorjaar en nu met het vertrekkende naschip zijn verzonden. Wel is de IJsselmonde, die op 20 december 1766 uit Bengalen was vertrokken, via Coromandel in Straat Sunda gearriveerd. fol. 2050 Het naschip zal volgens de lange en korte factuur vervoeren: 336. 174 lb zwarte en 15. 400 lb witte peper, 90. 118 lb poedersuiker, 5000 lb Bima's sapanhout en 25. 000 lb calaturshout samen t. w. v. ƒ 60. 489. Met de zeven schepen van de eerste vloot en de twee van de tweede is vervoerd ter waarde van ƒ 2. 196. 949. Met het retour direct uit China van vier schepen met een lading t. w. v. ƒ 3. 230. 502 en die direct uit Ceylon met vijf schepen t. w. v. ƒ 1. 730. 423 komt dit in het totaal uit op ƒ 7. 157. 874. Als het retour uit Bengalen overeenkomt met de prognose van ƒ 2. 874. 795, wat zeker het geval zal zijn als er vier schepen vandaar naar Nederland terugkeren, dan komt het totale retour uit op ƒ 10. 0326. 669. fol. 2051 Men is teruggekomen op de berekening van 15 december 1766 betreffende het zenden van zwarte peper en koffiebonen. Daar het restant van 1765 aan koffiebonen maar 1. 345. 000 lb was, die voor het volgende retour nodig zijn, is op 27 maart 1767 besloten met het zeilklaar liggende naschip de Vrouwe Elisabeth Dorothea geen koffie te zenden. Wel is er een aanzienlijke hoeveelheid peper in voorraad en verwacht men binnenkort nog meer. Daar Heren XVII dringend om peper hebben gevraagd, wordt in plaats van de koffie zwarte peper gestuurd. Dit jaar zijn er tien schepen veilig uit Nederland in Batavia aangekomen, namelijk op 30 januari 1767 de Aschat, op 1 maart de Jerusalem en op 21 maart de Ganzenhoef, alle drie voor de kamer Amsterdam, op 14 april de Vrouwe Elisabeth voor de kamer Rotterdam, fol. 2052 en de Stralen voor de kamer Hoorn, op 15 april de Vrouwe Anthonetta Coenradina voor de kamer Delft en de Huis ten Donk voor de kamer Amsterdam, op 6 mei de Ruiteveld voor de kamer Zeeland, op 7 mei de Gijnwensch en de Vredehof beide voor de kamer Amsterdam. De Luxemburg vertrok op 1 januari 1767 van Kaap de Goede Hoop maar is nog niet te Batavia aangekomen. Dit schip wordt met de Vaillant, die op 27 januari de Kaap de Goede Hoop bereikte, en met de eerder daar aangekomen 
