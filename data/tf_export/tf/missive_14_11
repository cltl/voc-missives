PETRUS ALBERTUS VAN DER PARRA, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, WILLEM HENDRIK VAN OSSENBERG, LOUIS TAILLEFERT, MICHIEL ROMP, MAURITS THEODORUS HILGERS, PIETER HAKSTEEN EN WILLEM ARNOLD ALTING, BATAVIA 31 DECEMBER 1764. VOC 3099 (Kol. Arch. 2991), fol. 1442-2169. fol. 1442 Met het voorschip de Vrouwe Petronella is de brief van 20 oktober 1764 verzonden. Dit schip is voorspoedig vertrokken. Op 1 november ging de admiraal mr. Librecht Hooreman aan boord van zijn schip Borssele. De volgende dag vetrokken met de Borssele de Jonge Lieve, Gouverneur- Generaal, Duinenburg, Snoek en fol. 1443 Huis ten Donk. Op 3, 9 en 11 november zijn de Erfprins, Vredestein en Lekkerlust vertrokken, maar door de buitengewoon vroeg opstekende en aanhoudende westenwind zijn al deze schepen pas op 23 of 24 november Straat Sunda gepasseerd. Hopelijk komen zij eerder dan de Jerusalem en Vosmaar, aan wie deze brief werd meegegeven, behouden in Nederland aan. Nu volgt het gebruikelijke verslag over het afgelopen jaar. Ambon fol. 1444 In de brief van 20 oktober 1764 werd gemeld dat Huis ten Donk en Rotterdam uit Ambon waren teruggekomen met 980. 755 pond garioffelnagels en 2905 pond moernagels. Tevens kwam de bark Draak via Java's Oostkust terug. Exclusief de rijst die de Draak daarvandaan heeft aangevoerd, brachten deze schepen 270 pond hertshoorn en enige lurivogels mee, en enig teruggezonden zwaar touw en wapenkamergoederen t. w. v. ƒ 253. 570. Naast de pantjalangs Smaak en Verlangen voor het gouvernement, zijn naar Ambon de Giessenburg, Vrouwe Elisabeth, de bark Buis en de sloep Haak gezonden met een lading t. w. v. ƒ 454. 572 aan contanten, diverse goederen en huishoudelijke zaken. Deze schepen moesten van Java's Oostkust fol. 1445 580 last rijst meenemen. Op 22 en 26 november 1764 werd er over de brieven uit Ambon van 31 mei en 20 september, en over de aparte brieven van gouverneur Willem Fokkens van 31 mei, eind augustus en 20 en 26 september 1764 vergaderd. Aangaande schepen en vaartuigen is het verongelukken van de sloep Nagapatnam en de pantjalang Honimoa reeds gemeld. Er is bevolen dat met specerijen terugkerende schepen direct naar Batavia komen, zodat iedere verdenking van ondergewicht op Java's Oostkust wordt uitgesloten. Op de klachten over de geringe inhoud van de leggers met arak, fol. 1446 zoals het vorige jaar in de Zuiderburg en dit jaar in 't Huis ten Donk en Rotterdam, is uitleg gevraagd aan de administrateurs van het provisiemagazijn en zijn zes leggers, die met de laatst genoemde schepen naar Batavia werden teruggestuurd, met dezelfde ijkkan die daar werd gebruikt, nagemeten. Daar het een en ander aan die kan haperde, waardoor er een ondergewicht van 513 1/3 kan op de lading arak van de Zuiderburg werd geconstateerd, is dit tekort voor rekening van hoofdadministrateur Josias Alexander de Villeneuve gelaten. Eigenlijk het tekort dat wat in die leggers met de Zuiderburg, 't Huis ten Donk en Rotterdam is aangevoerd volgens de meting met de defecte kan, en wat deze na de hermeting met vier daartoe speciaal gezonden kannen meer bevatten. In de vergadering van 29 november is de klacht over de slechte kwaliteit van de pannenlatten ongegrond bevonden, fol. 1447 maar niettemin werd de baas van de timmerlieden bevolen deugdelijk houtwerk te zenden. In de brief van 20 september wordt het gewas aan kruidnagels op de goede opbrengst van 1652 1/2 bahar, of 908. 075 pond geschat. Men hoopt dat dit uitkomt. Volgens de brief van 31 mei 1764 waren er 316. 954 vruchtdragende, 160. 726 halfwassen en 94. 438 jonge bomen, of samen 572. 118. Dat is, uitgezonderd de oude bomen, maar 22. 178 meer dan het vastgestelde aantal van 550. 000, waarop men het bestuur heeft aangespoord het te houden. De uitroeiing geschiedde dit jaar op Hoamoal, of klein Ceram, en op de buitenkust van Ceram op Honimoa, Nusa Laut en Buru met 2889 kruidnagel- en 244 nootmuskaatbomen. Gouverneur Fokkens kwam met de boslopers, die sedert 1760 werden aangesteld, overeen hen voortaan rsd 1 1/2 te betalen voor het opspeuren van iedere vruchtdragende nagelboom in plaats van de rsd 3 die zij fol. 1448 sinds 1760 hebben genoten. Sindsdien is daarmee tot eind augustus 1764 ƒ 2426 gemoeid geweest. Op de opmerking in de brief van 31 december 1763 over de sagobossen, heeft het bestuur geantwoord dat er op Buru niet aangeplant kan worden, doordat er geen sagobossen van de Compagnie zijn. Daar dit niet strookt met de informatie dat er wel particuliere bossen zijn, is om opheldering gevraagd. Hoewel de verbouw van peper op Buru in 1758 net zo weinig succes heeft gehad als die op Manipa, hoopt men dat ze toch zou verbeteren. Nu het bestuur het tegendeel heeft gerapporteerd, heeft men het gevraagd fol. 1449 of er niet beter geheel mee opgehouden kan worden, als het er in het geheel niets in ziet. Een antwoord wordt afgewacht. Bij de drie venduties van textiel, volgens opdracht in kleine partijen, werd op een inkoopbedrag van ƒ 12. 886 een bedrag van ƒ9669 geprofiteerd, ofwel 75 %. De uitgaven bedroegen in 1763/64 ƒ 252. 148, wat ƒ 18. 010 meer is dan het voorafgaande jaar. De inkomsten waren maar met ƒ 1037 toegenomen, en bedroegen in totaal ƒ 56. 023. Er is aangespoord de uitgaven te beperken en de inkomsten te doen toenemen, waartoe de Hoge Regering ook het zijne zal bijdragen. De opvatting van gouverneur Fokkens over middelen ter bezuiniging, die hij door zijn kort verblijf nog niet kon geven, worden afgewacht. De toenmalige tijdelijke gezaghebber Josias Alexander de Villeneuve maakte in het afgelopen jaar de hongitocht fol. 1450 langs Cerams zuidkust tot aan Amabay en langs de specerijkantoren. Daarbij gebeurde niets bijzonders, maar het bestuur heeft wel besloten om de hongitocht dit jaar slechts langs de onderhorige kantoren te herhalen, als de omstandigheden het zouden toelaten. De regenten hebben namelijk verzocht er langs de kust van Ceram vanaf te zien wegens het overvloedige kruidnagelgewas, omdat nog een gedeelte van het volk op patrouille was én vanwege de vrees voor invallen door Papua's. Op de vraag of leden van de Raad van Justitie bij het eind van hun zittingsduur zitting kunnen blijven houden, is geantwoord dat men blijft bij het bevestigend besluit van 1 augustus 1743 betreffende de situatie in Coromandel. Terecht merkte het bestuur op dat er op de buitenkantoren vaak geen andere personen beschikbaar zijn. fol. 1451 In de brief van 31 mei werd bericht dat ds. Sibrandus Abrahami op 29 januari 1764 zijn intreepreek in het Maleis heeft gehouden, maar ds. Wolther Hendrik Tenkinck is wegens slechte ogen ontslagen van het aanleren van die taal. Hij zal echter de ƒ 500,- die als douceur voor het aanleren van Maleis aan predikanten wordt verstrekt, niet genieten. De net aangekomen predikanten Willem Pet en Olivier Lorseele zijn naar Ambon beroepen, terwijl ds. Cornelis Grisse vandaar naar de Maleise gemeente te Batavia werd beroepen en ds. Jan Rudolf Waschmuth, die van Timor naar Ambon zou worden overgeplaatst, is daarvan ontheven en tot vast leraar op Onrust aangesteld. fol. 1452 De kerkeraad klaagde in zijn besluit van 14 maart 1764 dat hij wordt geplaagd met verzoeken tot het dopen van onechte kinderen en verzocht het bestuur om tegen die schandelijke levenswijze maatregelen te nemen. Het antwoord van het bestuur in de brief van 31 mei is goedgekeurd. In de brief van 20 september werd geantwoord op een besluit van de kerkeraad van 5 april over hetzelfde onderwerp.) 
En voorts de leraren opgewekt om door stigtelijke predikatiën en openbaare en bijsondere vermaningen te betragten om de ledematen van hun onbetamelijk gedrag, af te trekken, en haar door een handel en wandel overeenkomstig met de waardigheyd van de leere des Evangeliums voor te gaan. 
Van het kapitaal van de Weeskamer per eind februari rsd 58. 716 fol. 1453 is door de Compagnie ƒ 10. 800,- op deposito aangenomen. Tevens is goedgekeurd om rsd 1971 van een bedrag van rsd 2149, dat nu al meer dan 30 jaar voortloopt als toebehorende aan onbekende erfgenamen, aan Weesmeesters te laten. Ze zijn aan de heer van het land vervallen. Uit het intrest kunnen Weesmeesters de hun toekomende gelden uit de Weeskamer halen, 
mits de totale som op een aparte rekening blijft staan. Het is een goed voorschrift dat bij de Weeskamer en de Boedelkamer geld slechts ten overstaan van twee leden wordt uitgekeerd, die ervoor dienen te tekenen, en dat Boedelmeesteren een kopie van de instructie voor de Boedelkamer in Batavia krijgen om die bij het belasten van boedels met onkosten na te volgen. De toestand van de fortificatiewerken en gebouwen bij de komst van gouverneur Fockens, fol. 1454 is te vinden in het besluit van 16 mei 1764. In het bericht bij een besluit van 15 augustus, wordt voorgesteld om de beide landpunten van het kasteel en de gebouwen op de equipagewerf af te breken en andere op te bouwen. Hoewel het bestuur in zijn brief van 20 september om een spoedig besluit heeft gevraagd, is dat nog niet genomen, omdat er naast de berichten slechts een enkele plattegrond werd ontvangen zonder profielen en een gedegen calculatie. Bij besluit van 14 december 1764 is slechts toestemming gegeven voor de bouw van twee kruithuizen van 40. 000 à 40. 500 pond in plaats van acht magazijnen, waarvan één voor 25 à 30. 000 pond en de zeven overige voor ieder 10. 000 pond. Het bestuur beweerde dat het bij gebrek aan bergplaats van de voorraad van 55. 000 pond, er fol. 1455 
10. 000 pond niet zonder gevaar bewaard kon worden. Voor verdere gebouwen zijn nadere tekeningen en plannen gevraagd, kosten van onderhoud en een opgave welke materialen van de af te breken gebouwen hergebruikt kunnen worden. Slechts is er ingestemd met het voorstel bij het bericht van 16 mei om bij de monding van de rivier de Olifant ter versterking van de inlandse burgerwacht, in plaats van een halve maan, een hoornwerk met twee halve punten te bouwen en om op de Laha, in plaats van een stenen redoute, twee aarden batterijen op te werpen, waarvoor in de brief van 31 december 1763 al toestemming was gegeven. Er is aangespoord om alles hecht en sterk te maken zonder de zuinigheid uit het oog te verliezen. De verpachting van de domeinen bracht maar rsd 6010 op, of rsd 710 minder dan het vorige jaar, hoofdzakelijk door fol. 1456 de mindere opbrengst van de arak- en saguweerpacht wanneer de militairen op patrouille zijn en doordat de vorige pachter al teveel had geboden. Het besluit van het bestuur om de uitbetaling van gage aan de gewone militairen door de winkelier, ter voorkoming van problemen, in aanwezigheid van twee speciaal aangestelde officieren te laten geschieden, is goedgekeurd. Bovendien wordt toegejuicht dat het bestuur, en in het bijzonder de gouverneur, voorzorg heeft genomen tegen een hoge prijs en schaarste van rijst. Dit voorkomt klachten van de inwoners. Tevens is goedgekeurd dat de sloep Peerl, die daartoe door het bestuur van Banda naar Ambon was gestuurd, van sago is voorzien. fol. 1457 De majoor van de artillerie en andere deskundigen dienden een rapport over de kruitmolen in. Op 11 december 1764 is besloten voorlopig geen veranderingen in de molen aan te brengen, maar het bestuur op Ambon te bevelen om deze ter vergroting van de productie dag en nacht te laten werken. Het bezwaar dat er 's nachts geen buffels te krijgen zijn, wordt afgewezen. Deze dieren zijn 's nachts in de koelte juist gewilliger. Er is aangespoord om zuinig met de uitgaven te zijn. fol. 1458 Uit het verslag van de visitateur-generaal, dat wordt meegezonden, blijkt dat de uitgaven in 1760/61 en 1762/63 te hoog waren. Conform het rondschrijven van 9 juli 1762 hebben alle dienaren die geld of goederen administreren, borgen gesteld, of andere zekerheid gegeven. Door een misverstand was dit nog niet geschied. Kapitein Adam Frans Boudoin moest wegens zijn leeftijd en ongemakken het commando over de troepen aan zijn medekapitein Hendrik van den Brink overdragen. Wegens Boudoin's verdiensten, is zijn verzoek om op Ambon als oud-kapitein te mogen blijven ingewilligd. Van den Brink is tot commandant van de militie benoemd. Vaandrig Johan Ernst Ludolph de Harden is naar Batavia verlost, waarmee het aantal vaandrigs op de vastgestelde vier is gekomen. fol. 1459 Daar er wegens de huidige omstandigheden wel twee meer nodig zijn, zijn de sergeanten Fredrik Mullers en Fredrik Frankena tot vaandrig bevorderd. Wegens het overlijden van de equipage-opzichter Andries Kroon, is onderstuurman Jan Henrik van Ewijk daartoe benoemd. In de aparte brieven van gouverneur Willem Fokkens wordt gemeld dat er van Ambon alleen aan de noordzijde en vanuit Banda alleen aan de zuidzijde van Ceram tegen smokkel van kruidnagels werd gepatrouilleerd. Er wordt aangevoerd dat de smokkel hoofdzakelijk aan de zuidkant tegenover of dichtbij de kantoren 
die kruidnagels leveren, geschiedt. fol. 1460 Hoewel de bedoeling van de Hoge Regering anders was, is deze handelwijze toch goedgekeurd. Omdat het bij de omstandigheden paste, zijn de benoeming van bevelhebbers over de patrouilleschepen en andere maatregelen eveneens goedgekeurd. Hoewel de eerste patrouillevloot pas op 29 maart naar het zuiden vertrok en de tweede op 7 april naar het noorden, waardoor die actie niet het verwachte succes heeft gehad, kan het bestuur, noch de gouverneur daarover een verwijt gemaakt worden. Dat betreft ook het optreden van de patrouillevloot en dat van de gezaghebbers. Voor enige kleine opmerkingen wordt naar de verzonden geheime brief verwezen. fol. 1461 Op 9 december 1764 is besloten de komende patrouillering in het voorjaar slechts vanuit Ambon, en niet vanuit Banda en Ternate te laten geschieden. Voor overige besluiten over deze belangrijke aangelegenheid verwijst men naar de genoemde resolutie. Daaraan wordt toegevoegd dat er met de Giessenburg en Vrouwe Elisabeth een versterking van 150 soldaten en 100 matrozen is verzonden. Gouverneur Willem Fokkens meldt dat er langs de stranden voortdurend met vier pantjalangs en elf kora-kora's tegen smokkel van specerijen werd gepatrouilleerd, maar doordat de Cerammers zich bij nacht en ontij in zee begeven, maar steeds buiten schot blijven, is hij er niet zeker van dat er niet gesmokkeld is. fol. 1462 Fokkens meent dat de Cerammers, die met de Papua's en andere gevaarlijke volken samenwerken, slechts met hulp van onderdanen van de Compagnie aan kruidnagels kunnen komen. Daarom stelt hij voor niet alleen het plakkaat van 4 mei 1716, waarbij smokkel van specerijen op de doodstraf en confiscatie van goederen is verboden, te vernieuwen, maar ook vast te leggen dat vaartuigen uitsluitend met een pas van de gouverneur, of van een resident, op de onderhorige kantoren mogen handeldrijven of toegelaten worden,) 
sub peene dat de hoofden en mindere regenten van zodanigen district, alwaar een vaartuyg sonder pas kwam ten anker te liggen, of gelegen te hebben dat door hun niet in beslag genomen is, als schuldpligtigen aan verboodenhandel in nagulen met de dood 
gestraft of tenminsten ad vitam verbannen, en hunne familiën voor altoos uyt de successie 
van het regentschap geset zullen worden. En welk edict, en dies executie hij oordeelt dat ruym soveel afschrik zal geeven, als alle bekruysingen. 
Dit voorstel is door de Hoge Regering overgenomen met de wijziging dat de dreiging met de doodstraf komt te vervallen en dat bovenop de genoemde straffen de goederen geconfisceerd zullen worden. Gouverneur Willem Fokkens vindt het betalen van kostgeld voor onderdanen die geen christenen zijn, welke door Papua's zijn geroofd en aan Cerammers verkocht zijn, overbodig. Voor beide volken is dat nu een bron van inkomsten en de Cerammers zullen minder gretig zijn deze gevangenen te kopen, als ze de betaalde som niet meer met het kostgeld kunnen terugkrijgen. De Hoge Regering heeft weinig hoop dat het betaalde ooit gerestitueerd zal worden, en daarom schreef zij aan Fokkens om af te zien van het betalen van losgeld voor gevangengenomen onderdanen die geen christenen zijn. fol. 1464 
In de brief van 31 mei 1764 meldt het bestuur dat het Engelse schip The Revenge, onder kapitein Thomas Watson In de brief van 31 december 1763 (p. 374) wordt als kapitein van The Revenge John Watson genoemd. op 10 januari bij de post Sawai is verschenen. Men verwijst naar de bijgesloten verklaring van de Chinees Gan Soanko en naar die van de artillerist Everts. Uit de tweede verklaring blijkt dat de sergeant op Sawai, in plaats van tegen de komst van Watson naar de wal te protesteren, op zijn zachts gezegd veel te toegeeflijk en gedienstig is geweest. Daarom is besloten deze sergeant te bevelen naar het hoofdkantoor te komen. Het bestuur is bevolen om zulke schepen niet te helpen en zelfs geen water en brandhout te verstrekken. fol. 1465 Omdat er in de brief van 31 augustus 1764 wordt gemeld dat er in buskruit wordt gehandeld, is op 26 november besloten om vaartuigen van burgers slechts toe te staan niet meer dan 200 pond naar de Oosterkwartieren mee te nemen, tenzij in de passen 
speciale permissie wordt gegeven voor vervoer van meer buskruit. Bij overtreding verbeuren de eigenaars, of de gezaghebbers van deze schepen niet alleen het kruit, schip en lading, maar worden zij en de handelaars in dit verboden goed zoveel als nodig lijfelijk gestraft. Per circulaire is de besturen in de Oosterkwartieren bevolen vaartuigen door de fiscaal en leden van de Raad van Justitie te laten doorzoeken en bij overtreding tegen de schuldigen een proces aan te spannen. fol. 1466 Bovendien moet, net zoals verleden jaar naar Timor bevolen, het kruit tot aan vertrek in bewaring worden genomen. Een schriftelijke klacht van drie inlandse regenten dat er van hen bij leverantie van kruidnagels meer overwicht wordt afgenomen dan toegestaan, is voor nader grondig onderzoek aan gouverneur Willem Fokkens gezonden. Hij dient er voor te zorgen dat er niet meer dan 20 pond overwicht per 100 pond wordt geëist en dat inlanders niet door lagere dienaren worden afgeperst. Voor kleine huishoudelijke zaken en dergelijke wordt verwezen naar de gewone en geheime brieven naar Ambon. 
Banda fol. 1467 Zoals reeds in de brieven van 8 mei en 20 oktober 1764 werd gemeld is de belasting van wijlen opperkoopman en hoofdadministrateur Gerrit Aansorg voor specerijen van ƒ 53. 362 tot ƒ 4755 verminderd. In het besluit van 30 januari 1764 en de brief naar Banda van 3 februari werd uitgebreid behandeld dat de oorzaak van deze onregelmatigheid is, dat een partij specerijen die in augustus 1762 naar Batavia werd verzonden, niet is afgeschreven. Daarbij komen nog andere van zulke onrechtmatigheden. De brief van Heren XVII van 29 september 1763 over Banda is reeds beantwoord en er is uitvoerig verslag gedaan van het stranden van de Zeelelie op de Toekangbesi eilanden. fol. 1468 Nu worden de gewone brieven uit Banda van 30 mei, 16 juni, eind augustus, 15 en 30 september 1764, de aparte brieven van 25 mei, eind augustus en 30 september 1764 en hun behandeling in de vergadering samengevat. Naar Banda gingen de Standvastigheid, die via Java's Oostkust met rijst is teruggekeerd, de Langewijk en de bark Buis, die rechtstreeks terugkwamen, en de Zeelelie, die als gezegd vergaan is. De Buis bracht het nagewas mee.) 
Met voorschreeven bodems zijn aangebragt 
166. 600 lb. foelij in soort 661. 293 ,, gesorteerde nootemuscaten in soort 110 ,, vogelnesjes 55 ,, caret 5000 ,, wax 1 7/8 reaal stamppaarlen 4538 lb. paarl de amour schulpen 50 ,, nootenolij 366 ,, nooten geconfijte 150 ,, marmelade Tesamen bedragende ƒ 158. 781, 3,-. 
Van het nagewasch hebben de ministers bij manquement van meerder scheepsruymte, nog moeten aanhouden 34. 708 lb. nooten en de Neirase foelij. 
Op 6 november en 6 december 1764 werd besloten de Rebecca Jacoba, Standvastigheid, Oosterbeek en de bark Draak, die via Java's Oostkust zullen gaan om rijst te laden, en de Tulpenburg rechtstreeks naar Banda te zenden. Gezamenlijk vervoeren zij de aanzienlijke voorraad van 880 last rijst, wat het verlies van de Zeelelie goedmaakt. Zonodig mag het bestuur de daar aanwezige sloep Agatha Susanna naar Makassar zenden om een lading rijst op te halen. fol. 1470 Dat zal niet veel zijn, doordat de oogst daar slecht is geweest. De Zuid-Beveland is nog niet geladen. Naar Banda werd met de Vrouwe Rebecca Jacoba, Standvastigheid, Oosterbeek en de bark de Draak verzonden) 
85 packen Coromandelse lijwaten 34 dito Souratse dito 2 dito Bengaalse dito 10 balen catoene garen Javas contanten voor het gouvernement 1000 goude ducaten 625 rds. aan payement 4307 9/13 stux silvere ducatons gecartelde van de Weeskamer 6000 zilvere gekartelde ducatons tot het inwisselen van duyten, 
belopende met diverse provisiën, hout- en ijserwerken, wapenen en andere benodigtheeden ƒ 179. 427, 3, 8. 
Het bestuur is opgedragen om met het begin van de oostenwind de Tulpenburg en Oosterbeek zo spoedig mogelijk via Java's Oostkust terug te zenden om daar rijst te laden, om de bark de Draak via Ambon te laten terugkeren en om de Rebecca Jacoba en de Standvastigheid met al de in voorraad zijnde specerijen rechtstreeks naar Batavia te zenden. Het laatste schip moet wachten totdat het nagewas is geoogst. fol. 1471 De Langewijk, Standvastigheid en de bark de Buis hebben de specerijen met het normale ondergewicht afgeleverd, maar de Standvastigheid had op de magere nootmuskaat een tekort van 5 %. Daarom moesten de gezagvoerders hun trouw onder ede bevestigen en moeten de schepen met specerijen rechtstreeks naar Batavia komen om bij het elders aanleggen verduistering te voorkomen. Van de pantjalangs Parel, Garnaal en Eliphant, die in het begin van het jaar voor patrouillering en andere taken naar Banda zijn gestuurd, is de laatste zonder dat enig bericht werd ontvangen daar nog niet aangekomen. De Parel en Garnaal patrouilleerden met de nodige instructies langs de zuidkust van Ceram, maar door zorgeloosheid en te goed vertrouwen van de gezagvoerder is de Garnaal fol. 1472 door de onbetrouwbare volken van Ceram gekaapt en verbrand en werd de bemanning gedood. Dit is door het bestuur te Ambon uitgebreid gerapporteerd. De Parel is wegens lekkage naar Ambon uitgeweken en de pantjalang Helena uit Banda is daar ook aangekomen, nadat ze opweg naar Pulau Ai door zware stromen daar voorbij was gedreven. Bij gebrek aan kleine schepen moest het bestuur te Banda wel sloepen van burgers en sampans van Chinezen huren om de dienaren, die naar het zuidoosten en zuidwesten werden gestuurd, te vervoeren. Daartoe, en om de schepen te laden, zijn de sloep Vrede, de pantjalangs Spiering en Rogh en een zeilschuit naar Banda gestuurd om daar te blijven. Wat de specerijen betreft kreeg het bestuur in de brief van 17 december 1763 instructies voor het verbranden van de stukke rompen en verpulverde nootmuskaat. fol. 1473 Het meende geen verwijt te hebben verdiend, omdat het in de brief van 5 juni 1763 met een rapport van 29 september 1762 verslag had gedaan van het verbranden in het najaar van 1762. Er is geantwoord dat de brief van 17 december 1763 te duidelijk was om nog te kunnen protesteren. De Hoge Regering heeft helder laten weten dat zo een belangrijke zaak als het verbranden, niet slechts en passant in een rapport behandeld kan worden, maar ook in de brieven aan de orde moet komen, zoals dat in de brief van eind augustus 1764 werd gedaan. Daaruit bleek dat er van het verbranden van magere noten geen aparte melding werd gemaakt, maar wel bij de verpulverde en stukke rompen. fol. 1474 Dat gebeurde pas na het verschepen van de goede noten, zodat de totale hoeveelheid noten slechts geschat kon worden. Er is bevolen om de hoeveelheid van verbrande magere noten onder ede te laten vaststellen en daarvan een bericht te zenden. Ook moet het bestuur middelen beramen om slordige misbruiken, zoals die uit de Bandase resolutie van 2 april 1764 blijken, uit de weg te ruimen. Het bestuur is aangetoond dat, hoewel secunde Gerrit Aansorg door Hans Johan Noordgreen opgevolgd was, er in de factuur van de bark 
de Buis vermeld wordt dat er 250. 081 lb goede noten verscheept zouden zijn, terwijl uit de uiteindelijke optelling blijkt dat er met dit schip maar 240. 081 lb verzonden is, ofwel 10. 000 lb minder, wat bij een prijs van ƒ -, 4 4/5 per 5 3/4 lb op ƒ 438, 6,- uitkomt. fol. 1475 De factuur had dus ƒ 25. 404, 9,- in plaats van ƒ 25. 842, 15,- moeten bedragen. Bovendien werd de grove schrijffout begaan dat er voor het kantoor kasteel Nassau 13. 317 lb nootmuskaat is ingeboekt, terwijl dat volgens het cognossement 11. 317 lb moest zijn. De optelling was daarmee in overeenstemming. Over verkoop en transport van enige perken en de inspectie van alle perken, valt niet veel op te merken. Het gewas staat er goed bij. In het afgelopen jaar 1763 stierven er 174 slaven van perkeniers, wat 52 meer is dan in 1762. Niet alleen is de voorraad van 46 slaven uit Timor naar Banda gezonden, maar dit kantoor is gevraagd om ten minste 100 slaven voor rsd 35 het stuk aan Banda te leveren. Over hun waarde en vervoer zijn fol. 1476 bij besluit van 13 augustus 1764 beslissingen genomen, waarvoor naar de brief van 20 oktober wordt verwezen. Het nootmuskaatkombuis en de rookpan van het perk Bejouw van de Compagnie, dat bij de laatste aardbeving zeer had geleden, is voorlopig hersteld. Het bestuur vroeg toestemming voor een noodzakelijke algemene reparatie. Andere noodzakelijke reparaties, zoals aan de fortificatie en het hospitaal, kunnen nog wel een jaar of wat uitgesteld worden. Er is om een plan en een berekening van de kosten gevraagd. Zolang als de Compagnie het perk Bejouw bezit, bracht het slechts een positief saldo van ƒ 4432 op. fol. 1477 Uit de negotieboeken blijkt dat de uitgaven in 1762/63) 
hebben beloopen ƒ 150. 319, 8, -en in het boekjaar 1761/2 daarentegen ƒ 172. 855, 11, 8 sijnde een meerderheyd van ƒ 22. 536, 3, 8 en de generale winsten in het boekjaar 1762/3 ƒ 58. 265, 17, -en in 1761/2 niet meer als ƒ 41. 417, 7, 8 dus in het jongsthe boekjaar een meerderheyd van ƒ 16. 848, 9, 8 Fol. 1477r. In 1762/63 was er dus een verbetering van ƒ 39. 384. De lagere uitgaven in dat jaar komen voort uit lagere kosten aan soldijen te land en te water en een aanzienlijke vermindering van scheepsonkosten, samen in totaal voor ƒ 23. 779. De meerdere inkomsten zijn bereikt door erop te letten dat de textiel, volgens de rendementen op de openbare veiling, een winst van 70, 80 à 90 % heeft opgeleverd. Het bestuur is hierom geprezen en aangespoord zo voort te gaan. fol. 1478 De Hoge Regering zal daarom de bestelling van textiel uitvoeren en de vraag van ingezetenen van Banda naar textiel op de gewenste tijd en tegen contante betaling voldoen. Wel moeten daarbij de goede winsten van de laatste openbare verkoping behaald worden. Men is er echter ontevreden over dat de originele bijboeken, specificaties en ordonnanties bij de nog niet geheel nageziene negotieboeken, nog niet zijn ontvangen. Nu is er niet vast te stellen, of die zonder fouten zijn. Ondanks het bevel in de brief van 3 februari 1764, hebben de houders van de negotieboeken zich verontschuldigd dat deze stukken wegens gebrek aan papier dit jaar nog niet waren opgemaakt. fol. 1479 Voortaan zullen zulke flauwe excuses niet meer geaccepteerd worden. Nu de verkoop in 1762/63 zo gunstig is verlopen, werd erop aangedrongen de vele huishoudelijke benodigdheden op tijd in te kopen, daar dit nogal een verschil in de uitgaven kan maken. De uitgaven aan lampolie zijn hoog en daarom is het bestuur te Ternate bevolen jaarlijks 4000 kannen goedkopere te leveren. In de brief van 8 mei 1764 is reeds verslag gedaan van de belastingen en ontheffingen op basis van de boeken over 1761/62. Maar de visitateur heeft geconstateerd dat in de grote geldkas een tekort was van ƒ 7433. In de brief van 3 februari 1764 is het bestuur opgedragen dat het tekort door de erfgenamen van fol. 1480 wijlen gouverneur Samuel Bariel voor tweederde van ƒ 5144, namelijk voor ƒ 3429, door de erfgenamen van wijlen opperkoopman Gerrit Aansorg voor eenderde, namelijk ƒ 1714, en voor de overige ƒ 2289 door gouverneur Jacob Pelters voor tweederde, namelijk ƒ 1526, en door de erfgenamen van Gerrit Aansorg voor eenderde, namelijk ƒ 763, vergoed moet worden. Dit komt uit op ƒ 7433. Aan deze regeling moet een ordonnantie van rsd 2000, die door de toenmalige kassier Poondorf wel was ontvangen, maar nimmer in de boeken werd opgenomen, toegevoegd worden. Het bestuur verklaarde in zijn brief van 16 juni 1764 uitgebreid dat de overleden Gerrit Aansorg in juli 1761 wel van deze vuile streek heeft geweten, maar deze met opzet tot mei 1764 heeft verzwegen. Negotie-overdrager Carolus Joostensz heeft voor het opmaken van deze ordonnantie getekend en kan dus geen onwetendheid pretenderen. De handtekening van Poondorf fol. 1481 op die ordonnantie van 28 juli 1761, neemt alle twijfel over ontvangst weg. Het was zijn dure plicht geweest de kleine kassa met rsd 2000 te crediteren. Hij beging een schelmstuk door dit bedrag opzettelijk niet in zijn maandelijkse rekening en niet in zijn hoofdkassa op te nemen. Wegens de banden tussen deze drie personen, waren naast Gerrit Aansorg ook Carolus Joostensz en Poondorf naar Batavia gestuurd, zodat over deze zaak een definitief besluit kon worden genomen. Hoewel Carolus Joostensz negotieoverdrager wordt genoemd, is hij slechts een pennist en boekhouder die werk voor de opperkoopman verricht. Hij heeft geen bevoegdheid voor geld. Deze zaak kon buiten zijn medeweten zijn geschied en hij kon er niet bij betrokken zijn geweest. fol. 1482 Daarom is hij vrijgesproken. Maar de trouweloze kassier Poondorf is aan de advocaat-fiscaal overgedragen. Hij heeft slechts een credit van ƒ 256 in de boeken van 1762/63 en is, net als Gerrit Aansorg, insolvent. Omdat de Compagnie daardoor niet schadeloos wordt gesteld, is het bestuur opgedragen zijn borgen in Banda daarvoor aan te spreken naar rato van de som die ieder voor zijn rekening heeft genomen. Toen is ook het bevel vernieuwd om niet meer geld onder de kassier van de kleine kas te laten dan waarvoor diegene borg heeft gesteld. Bij schade is de gouverneur verantwoordelijk. In het afgelopen jaar is de belasting van Gerrit Aansorg voor specerijen t. w. v. ƒ 53. 362, exclusief ƒ 13. 813 aan Kirmanse wol, verminderd tot ƒ 15. 447. fol. 1483 Dit blijkt uit het besluit te Banda van 14 juni 1764. Uit het feit dat Aansorg geen protest of klacht heeft kunnen indienen, maakt het bestuur op dat hij zonder vooringenomenheid is behandeld. Maar omdat dit ook uit onvermogen of gebrek aan kennis kan voorkomen, en omdat hij gestorven is, werd de rekening van Aansorg door de visitateur-generaal onderzocht op echtheid van de belastingen. Daarvoor was des te meer reden, omdat was gebleken dat Aansorg wel was belast voor een nieuw tekort van 9781 lb diverse nootmuskaat, maar dat hij niet gecrediteerd was voor een verscheping van 10. 971 lb goede noten die bovenop de leverantie in december 1763 was opgevoerd. Een beslissing hierover was aan de Hoge Regering overgelaten. Omdat het niet billijk was Aansorg voor een tekort te belasten, fol. 1484 maar hem niet voor een overschot te crediteren, is het laatste bevolen, maar uit de gang van zaken blijkt hoe onzorgvuldig er met zo'n belangrijk product is gehandeld. Bovendien zijn enige billijke belastingen goedgekeurd en is, op een door de directeurgeneraal ingebrachte factuur, besloten Banda ƒ 469 in rekening te brengen voor een debet in de boedel van de gewezen boekhouder Ambrosius Bogislaus van Cederwal. Er is bevolen dat de Compagnie daarvoor, door wie het betreft, schadeloos gesteld moet worden. Dat geldt ook voor ƒ 447, minus een tegoed van ƒ 24 op zijn rekening, ten laste van de overleden meesterknecht van de wapenkamer Jan Christiaan Mensbier voor zoekgeraakte snaphanen, fol. 1485 dat ten laste komt van wie geen borgtocht, of andere zekerheid, van hem hebben geeist. Nadat de slordigheden hersteld waren en door de oplettenheid van de gouverneur iedere aanspraak op verkoopbare goederen van de hand was gewezen, was op bevel van de gouverneur de hoofdadministratie door gecommitteerden in behoorlijke staat aan secunde Hans Johan Noordgreen overgedragen. Maar met de equipagewerf was het zo slecht gesteld, dat het bestuur klaagde dat er geen kwartiermeester was die het kompas kon hanteren en een schip kon binnenloodsen. Er zijn niet alleen stuurlieden toegezonden, maar indien men door sterfgevallen daartoe bevorderingen moet toekennen, moet men erop letten dat het personen zijn met ervaring in de vaart ter plaatse. Zulke tekorten aan stuurlieden moeten voorkomen worden, fol. 1486 omdat het fatale gevolgen voor Compagnies schepen kan hebben. Bij de artillerie is het vreemd dat kruit in geladen kanonnen op het kasteel Belgica en de post Voorzichtigheid ongemerkt en zonder de dader te pakken gestolen kon worden. Omdat het waarschijnlijker is dat het geschut niet geladen was en het kruit er naast lag, is een nadere verantwoording van het hoofd van de artillerie en de desbetreffende konstabel geëist. Het geeft genoegen dat de provisioneel luitenant enige goede maatregelen en wijzigingen heeft doorgevoerd, maar er is opgedragen de affuiten voor hun behoud niet langer dan nodig aan de buitenlucht bloot te stellen. Maar aangaande de wapenkamer, waarover de Hoge Regering in de brief van 17 december 1763 uitvoerig heeft geschreven, zijn weer verscheidene problemen gerezen. fol. 1487 Want nauwelijks was een dienaar belast voor gestolen geweren, of er werd een diefstal van 45 snaphanen met ijzeren laadstokken zonder sporen van braak geconstateerd. De fiscaal is aangeraden goed op te letten, opdat de booswichten door gepaste straffen afgeschrikt worden. Uit de Bandase resolutie van 2 april 1764 blijkt dat zeer goede maatregelen tegen fraude en diefstal zijn genomen, maar men vreest dat het aan de uitvoering zal schorten. Immers in een rapport van 1 oktober 1764 door kapitein Johan Lodewijk Marli Casimir en kapitein-luitenant Jacob Wolff, dat aan de gouverneur werd aangeboden, wordt verklaard dat in de wapenkamer alles overhoop ligt, dat de baas en de knechten voor particulieren werken, fol. 1488 dat de zorg in de wapenkamer aan de zwarte jongens wordt overgelaten, en dat, als er onverwachts wapens nodig zouden zijn, ze niet gereed zijn. Voordat men zich hierover kan uitlaten, worden de maatregelen van het bestuur over dit rapport afgewacht. Intussen is bevolen om onbruikbare geweren jaarlijks naar Batavia te zenden, nadat ze onder toezicht van dienaren zijn ingepakt, die onder ede dienen te verklaren dat er geweren in de kist of kisten zitten en dat er geen fraude is gepleegd. Daarvan moet een rapport worden opgestuurd en bij fraude dient men desbetreffende dienaren als voorbeeld en ter afschrikking te straffen. Betreffende een nadeel van ƒ 2546 op de domeinrekening van het afgelopen jaar, fol. 1489 moet men nagaan voor wie de koopbrieven gepasseerd zijn en of de kopers van onroerend goed 's-herengerechtigheid hadden betaald. Dat was het geval met de gegagieerde koopman Daniël Lacaze, die met de weduwe van kassier Nicolaas Jacob Schuijler is getrouwd. Wegens insolventie valt er van hem niets terug te krijgen en daarom moet men zich maar bij afschrijving neerleggen. In geheel Banda brachten in 1762/63 de 's-herengerechtigheden ƒ 20. 836 op, wat ƒ 3000,- minder is dan in het voorafgaande jaar. Volgens de brief van het bestuur zijn de vestingwerken aan kasteel Nassau bijna gereed. De aardbeving en de daardoor spoedeisende herstellingen, hebben de voltooiing van de fortificaties vertraagd en vooralsnog het gehele herstel belet. Om het werk te vergemakkelijken zijn de gevraagde ambachtslieden fol. 1490 en zoveel materialen als de schepen konden vervoeren, gezonden. De dienaren die naar de Zuidwestereilanden waren gezonden, zijn op 7 februari 1764 teruggekeerd. Hoewel de handel slechts ƒ 4883 bedroeg, zijn de goederen met een winst van gemiddeld 80 % verkocht en er was voor rsd 20 het pikol ingekocht. Vanaf de Zuidwestereilanden zijn 78 pikol was, 113 lb karet en 20 slaven terugggebracht. De herhaalde opdracht te onderzoeken of er aan de oostkant van de Damar eilanden geen baai ligt die geschikt is voor een vloot van schepen, is weer niet uitgevoerd. Men vreesde af te drijven en zo niet te kunnen terugkeren. De opdracht om een gelegenheid voor het verzamelen van dergelijke informatie te benutten is herhaald, alsmede om andere eilanden op die route te verkennen. fol. 1491 Het verzoenen van de bevolking van Oerien met het gewelddadig oppakken van hun landgenoten door wijlen Koutenberg in 1762 door middel van geschenken slaagde beter. De kosten daarvan, en van het loskopen en naar hun land zenden van deze mensen, wordt tenlaste van Koutenbergs boedel gebracht. Daar hij intussen overleden is, was een onderzoek naar het verdachte gedrag van de tweede expeditie-uitvoerder, De Leeuw, onmogelijk. Het bestuur heeft later ontdekt dat De Leeuw en Koutenberg van een la ode, nu orangkaja, via Ternate vijf slaven ten geschenke hebben gekregen. Ze hebben de slaven echter nergens verantwoord en daarom is hun waarde van rsd 40 per stuk uit beider nalatenschap vergoed. De onderneming naar de Zuidoostereilanden heeft weer niet aan de verwachting voldaan. fol. 1492 Er is voor niet meer dan ƒ 823 afgezet in ruil voor 1 7/8 reaal stampparels, 7 lb karet, 110 lb vogelnestjes en 4448 lb parels d'amour schelpen. Aangezien de verkenning van Kepulauan Tanimbar en Matabella niet had plaatsgevonden, is het bestuur nogmaals geschreven om, als een vaartuig beschikbaar is, het vroeg weg te zenden om ieder excuus van onmogelijkheid te voorkomen. Hoewel de gouverneur de vaart van burgers op Nieuw-Guinea zeer bevorderd, heeft dit door het gevaar, de hoge kosten, de lange reis en het geringe voordeel weinig resultaat geboekt. Bovendien kan men zonder de hulp van de bedriegelijke bewoners van Ceram als gidsen en makelaars geen handeldrijven. Er zijn aan particuliere vaartuigen zeven sloepen, zes sampans en drie jonken, wat vijf minder is fol. 1493 dan het vorige jaar. Door een voortdurend gebruik van deze vaartuigen konden er 47 tochten gemaakt worden, namelijk zeven naar Batavia, zes naar Ambon, vijf naar Ternate, zeven naar Ceram en Goram, negen naar de Zuidwest, twaalf naar de Zuidoost en één naar Makassar. Het bestuur verklaarde dat de vreemdelingen door vriendelijke behandeling en snelle betaling zijn aangemoedigd om levensmiddelen aan te voeren. Dit jaar kwamen de Gorammers met 23 en de Cerammers met 37 jonken. Na 24 april 1764, toen twee pantjalangs van Banda waren uitgevaren om te patrouilleren, zijn de Cerammers niet meer op Banda verschenen. Niettegenstaande hun intriges met de Papua's, zijn ze van belang voor de kleine handel. Ze blijven slechts trouw, totdat ze hun duistere praktijken met succes kunnen botvieren. De gewelddadigheden die zij reeds tegen de volken van de Compagnie pleegden, fol. 1494 en de dreiging dat ze samen met de Papua's Banda binnenvallen, doet het bestuur op zijn hoede zijn. Het zond dikwijls gewapend volk naar Rosingain, achter het hoge land en rondom Gunung Api. Uit de aparte brief van de gouverneur van eind augustus 1764 blijkt dat de Bandanezen zeer gekant zijn tegen patrouillering vanuit Banda. Ondanks de dreiging dat de Cerammers Banda zouden binnenvallen, is Ceram voor Banda de bron van huishoudelijke artikelen en levensmiddelen. Als de Cerammers wegblijven dan ontstaat er allerwegen een tekort.) 
Ook allegueeren sij dat, dewijl met de Cerammers geen specerijhandel drijven wat noodsakelijkheyd er is om Amboina direct met kruysvaartuygen te assisteren, waardoor uyt wederwraak die arglistige volkeren de Gorammers en andere vreemdelingen zullen tragten te persuadeeren om in Banda over te koomen, danwel de derwaards navigeerende veel moeyelijkheeden en traverses verwekken. Waarbij den gouverneur in consideratie en bedenking geeft, of, soo lang de gelegentheid niet gebooren is om alles met stam en wortel uyt te roeien, het dan niet beter zoude zijn om in de jaarlijxe bekruysing bezuyden Ceram eenige verandering te maken. 
Wegens de aangevoerde bezwaren en te weinig volk om tegelijkertijd van Banda op te treden, is na rijp beraad besloten om vanuit Ambon tegen dit trouweloze, roofzieke en smokkelende volk slechts tewerk te gaan, zoals onder Ambon reeds is beschreven. Vooreerst wordt van iedere actie tegen de Gorammers afgezien. fol. 1496 Wel wordt Heren XVII onder ogen gebracht dat er getwijfeld kan worden aan de bewering van de Bandanezen, dat zij geen handel in specerijen met de Cerammers drijven. Immers, op 25 juni 1764 is te Bandjarmasin in een Chinese jonk 10 lb nootmuskaat van middelbare soort en gekalkt, zoals dat op Banda gebruikelijk is, aangetroffen. Het geheime besluit daarover van 24 augustus is de gouverneur in de laatste brief toegezonden, met het bevel om de nodige maatregelen te treffen. De klachten van de gouverneur over de Raad van Justitie te Banda lijken billijk. fol. 1497 Er zijn geen vergaderingen belegd, de aangeklaagden worden met gevangenschap gekweld, strafzaken zijn niet afgehandeld, ook civiele rechtzoekenden bleven van recht verstoken. De president, secunde Hans Johan Noordgreen, is opgedragen om ijveriger op te treden, wil hij de verontwaardiging en de straf van de Hoge Regering ontlopen. De fiscaal is gewaarschuwd zijn plicht niet te verzuimen en geen aanleiding te geven tot langdurige hechtenis van gevangenen. De gouverneur is geprezen dat hij aan zo'n belangrijke zaak aandacht heeft geschonken. Omdat de justitie aan hem is toevertrouwd, moet hij ieder daarin op zijn plicht wijzen. Zoals het vorige jaar werd bevolen, fol. 1498 zijn de papieren in de boedels van Jochem Jacob Poelenburg, Sfaaij, Casparus Greven en Anthonij van der Truijn, die de secretaris van de raad te Banda Ambrosius Bogislaus van Cederwal had behandeld, 
zoveel mogelijk aan de secretaris van de Raad van Justitie te Batavia opgestuurd. Het bestuur op Banda kon deze fraudes, die door Van Cederwal onder een vorig bestuur zijn gepleegd, niet meer ongedaan maken en deze was insolvent overleden, nadat hij de gelden in deze boedels had verduisterd. Heren XVII had in de brief van 29 september 1763 nadere inlichtingen gevraagd over Van Cederwal en over de procedures tegen hem. Hij was in 1760 door het vorige bestuur als secretaris van de Raad van Justitie aangesteld en had de boedels van Poelenburg c. s., die in bewaring en onder toezicht van daartoe aangestelde dienaren waren, te gelde gemaakt. fol. 1499 Nadat hij deze sommen had geind, kon hij deze niet verantwoorden en daarom is hij naar Batavia gestuurd voor nader onderzoek. Daar beriep Van Cederwal zich op de boeken en charters, en op zijn debiteuren. Daarom heeft men hem weer naar Banda laten gaan om daar op de plaats van het delict berecht te worden. Hij is tijdens het onderzoek in gijzeling overleden en ontging zo zijn verdiende straf. De staatrekening van de Weeskamer werd per eind februari 1764 gesloten op rsd 139. 103, namelijk rsd 77. 822, als schuld aan diverse pupillen en bejaarden uitstaande tegen 4 1/2 per jaar, en rsd 61. 281 aan diverse boedels zonder rente opbrengst. De interesten zijn snel binnengekomen en moeten conform de brief van fol. 1500 17 december 1763 in kas blijven. Het kapitaal van de diaconie bedroeg ƒ 159. 181, of rsd 66. 325, maar door de bouw van een nieuwe kerk zijn de middelen van de kerk tot circa rsd 2000,- geslonken. Op voordracht van het bestuur is toegestaan dat de bouwmaterialen tegen kostprijs in rekening worden gebracht en dat de betaalde meerprijs gerestitueerd wordt. Over de huishoudelijke zaken hoeft slechts gemeld te worden dat de gouverneur, na een uitgebreid verslag van zijn verrichtingen, over enige kwaadwillige dienaren van de Compagnie en trouweloze Bandanezen klaagt. Ze hadden zijn bestuur despotisch genoemd en de behandeling partijdig. De gouverneur acht zich onschuldig en tracht in een reeks van ondervragingen, verklaringen en andere documenten bij de Bandase resoluties van 2 maart, 2, 3 en 24 april, 24 en 30 mei, en 14 juni 1764 te bewijzen fol. 1501 dat zijn daden niet te laken zijn en dat de hem welgezinden een andere taal bezigen. De Hoge Regering laat zich niet uit over de merites van deze bewijsstukken, maar neemt genoegen met alles wat tot ontlasting van de gouverneur wordt aangevoerd. Hij had echter niet zulke arrogante termen moeten bezigen en dubbelzinnige uitspraken en hatelijkheden moeten vermijden. Om te bewijzen dat zij de gouverneur blijft steunen en genoegdoening geeft, heeft de Hoge Regering toegestaan om niet alleen de namen van de leden van de raad die geheimen naar buiten hebben gebracht, te noemen, maar, als dat te bewijzen was, hen in arrest naar Batavia te zenden. Zo een misdaad zaait misnoegen en balorigheid. Het bestuur heeft de extracten uit de brieven van Heren XVII van 24 september 1761 en 25 oktober 1762 fol. 1502 in de marge beantwoord en meegezonden bij zijn brief van 30 mei 1764, waarnaar verwezen wordt. Er wordt slechts opgemerkt dat er niet is gereageerd op de aansporing om veelvuldige knevelarijen door dienaren die op een missie worden uitgezonden, tegen te gaan. Het bestuur heeft daartoe naar vermogen maatregelen genomen en bij gebrek aan pennisten vaandrig Crassouw als leider van een tocht naar de Zuidoost aangesteld. Hij is een dienaar die met beleid optreedt, en daarom is dit om de reeds eerder gegeven redenen goedgekeurd. Wegens de schaarste door het uitblijven van de lading in de Zeelelie, is de uitdeling van rijst en het verkopen van 1/3 last rijst op de markt goedgekeurd. Als het gebrek echter ophoudt, fol. 1503 moet naar het recente bevel en de gebruikelijke manier worden teruggekeerd. Wegens de grote sterfte dit jaar onder de gewone dienaren en speciaal onder de net aangekomen militairen, moet eens onderzocht worden of het plaatsen van nieuwe manschappen op de gezonde kantoren geen betere oplossing is. Daar men het meeste heeft aan personen die al aan het klimaat zijn gewend, moeten oudgedienden door verhoging van gage tot aanblijven worden aangespoord. Daar het herhaald gegeven bevel om van dienaren met een administratieve taak voldoende borg te vragen niet uitgevoerd kon worden, moesten het bestuur en de Hoge Regering zich erbij neerleggen dat als onderpand door enigen de hele, dan wel door anderen de halve gage wordt gegeven. Er wordt naar de besluiten van 2 maart, 24 juli en 31 augustus 1764 verwezen. fol. 1504 In het eind van het 
afgelopen en het begin van dit jaar ging het met de djatiplantages niet goed. Vele jonge boompjes en plantjes zijn door aanhoudende regen, gevolgd door hevige hitte, verdord en van de tweedehands pitten is niets opgekomen. In de verwachting dat het in het vervolg beter zal gaan, is het bestuur op Java's Oostkust bevolen enige zakken met zaad uit de bergen en van het strand naar Banda te zenden. Het bos op Rosingain bestaat uit 7800 djatibomen, namelijk 1800 grote, 2900 middelste soort en 3100 kleine. Op voordracht van het bestuur is de opzichter opgedragen preciezer te zijn en, om de berichten beter op waarheid te toetsen, moet hij jaarlijks de eed doen op de deugdelijkheid van zijn rapport over de grote bomen en die van de middelste soort. Dat was voor de kleine bomen onmogelijk, daar enige van deze tot balkjes gekapt waren, welke na de ravage door de aarbeving voor het stutten van loodsen en anderszins gebruikt zijn. fol. 1505 Ook zijn er kromhouten voor herstel van de orembaais van gemaakt. Dit bewijst hoe nuttig de djatiplantages zouden zijn geweest, als de opzichters hun taak oplettender en trouwer hadden vervuld. Ds. Johannes Bernardus Grimmelius, die het verlies van de Zeelelie meemaakte en via Makassar naar Batavia terugkwam, weer naar Banda gezonden. Hij vervangt ds. Wolter Hendrik Tenkinck, die reeds dit jaar op Ambon arriveerde. Conform het besluit van 13 augustus 1764 is het douceur van ƒ 500,- uitsluitend bedoeld voor predikanten die het Maleis hebben geleerd en daarin verstaanbaar kunnen preken. De luitenant-militair Floris Boije is bij besluit van 3 december 1764 naar Batavia opgeroepen. fol. 1506 Hij moet zich verantwoorden over 45 snaphanen die volgens de stukken uit de wapenkamer gestolen zijn, en over klachten van het bestuur betreffende zijn onhebbelijk gedrag. De resident te Wayer, onderkoopman George Charles Guitton, is zonder gage naar Batavia opgeroepen wegens veelvuldige klachten over trouweloosheid en slecht gedrag. Hij wordt naar Nederland doorgestuurd. Personalia. fol. 1507 Het opperhoofd te Oerien, onderkoopman Adolph Bent, is overleden. Hij is opgevolgd door boekhouder Johannes Cappelhof. Personalia. Voor kleinere zaken wordt verwezen naar de uit Banda ontvangen brieven en het antwoord daarop.) 
Ternate 
Vandaar zijn met twee particuliere vaartuygen en het over Java geretourneerde schip Jerusalem aangebragt 
1926 33/40 realen stofgoud ƒ 47. 631, 2, -220 pees nieuwe ronde realen van achten die daar niet gangbaar waren ƒ 704, -, -705 lb. paarl d'amoer schulpen ƒ 73, 7, -406 kisten lond ƒ 627, 5, -in geschenk aan slaven, vogels etc. ƒ 1. 376, 8, -sommerende met de aangereekende recognitie en extirpatiegelden ƒ 94. 099, 10, 8. Waarentegen naar derwaards is versonden 10. 800 stuks gecartelde ducatons ƒ 43. 200, -, -1000 goude Nederlandse ducaten ƒ 6. 600, -, -elf vaaten copere duyten ƒ 10. 250, 12, -163 pakken diverse lijwaten ƒ 76. 629, 13, -aan koopmanschappen ƒ 1. 810, 5, 8 
dat met de provisiën, geschenken en aanreekeningen van het kostende der twee gesondene pantjallings in het geheel bedraagt ƒ 207. 117, 14,-. 
Over de gewone en geheime brieven van 10 mei, eind juli, 8 en 10 augustus en 7 september 1764 is op 6 en 10 december vergaderd. De besluiten zijn vervat in de gewone en geheime brief naar Ternate van 31 december 1764. Daarvan wordt verslag gedaan. fol. 1509 Verleden jaar werd bericht dat er een beleefde brief naar de koning van Mangindanao zou gaan, maar daar niemand voor deze tocht te huren was, kwam er niets van. Ook vanaf Mangindanao kwam het hele jaar geen vaartuig naar Ternate. Om te weten wat er op 
Mangindanao omgaat en de vaart daarheen te stimuleren, is het bevel voor een dergelijke tocht herhaald. In de brief van oktober 1764 is het overlijden van de koning van Ternate reeds vermeld en dat prins Zwaardekroon, die zijn naaste en de bekwaamste is, als opvolger van zijn oudste broer was voorgedragen. De Hoge Regering heeft hem daartoe verkozen met de titel Padoeca Sirij Maha Toean Zulthan Saidoel Moeh Jadje Djala Loedien Sjah. Op zijn verzoek en dat van de rijksgroten mag het bestuur hem, zoals gebruikelijk, als koning en leenman van de Compagnie voorstellen. Hij zal schriftelijk met zijn waardigheid worden gefeliciteerd. fol. 1510 Het verzoek van prins Amier in twee particuliere brieven aan oud-gouverneur Abraham Abeleven en de vroegere fiscaal Matthijs Diderik van Haak om tot koning te worden bevorderd, is afgewezen. Kopie-brieven daarover gaan apart naar de gouverneur. Over de mislukte expeditie naar Bwool, waarover in de brief van oktober 1764 reeds werd gesproken, wordt bericht dat de gewezen resident Smittenberg door de officier van justitie werd aangeklaagd en in juni 1764 bij vonnis is gedegradeerd in ambt, rang en gage en veroordeeld tot de vergoeding van de geroofde goederen met een opslag van 50 %. Hij is naar Batavia teruggestuurd. De overige dienaren te Bwool zijn onschuldig en hun gage zal zonder onderbreking doorlopen. Een verantwoording van Smittenberg en zijn verzoek weer benoemd te worden zijn afgewezen. Deze stukken gaan naar Ternate. fol. 1511 
Men vroeg het bestuur te Ternate een volledige verantwoording over de aanklacht van het valselijk wegen van goud en het maken van vrije mensen tot slaaf. Het verlies van Bwool is een voorbeeld van onvergeeflijke onoplettendheid. Zorgeloze residenten moeten op hun plicht gewezen worden en als ze in onachtzaamheid volharden, moeten zij door oplettender dienaren vervangen worden en zonder gage naar Batavia worden teruggestuurd. Helaas kon van Smittenberg als vergoeding slechts ƒ 1142 geincasseerd worden, waardoor de Compagnie als gewoonlijk de verliezende partij is en een schade van ƒ 13. 466 lijdt. Er zal wel niet meer zijn terug te vorderen, omdat er, ondanks herhaalde aanmaning, geen zekerheid van rsd 2000,- werd gegeven. Zoals bekend is de desbetreffende post arm. fol. 1512 Men moet zich hierbij, en bij het verlies van 20 kanonnen en enige andere ammunitie, maar neerleggen.) 
Op de berigten dat den berugten rover Dain Patimoe en koning van Tontolij zouden voornemens zijn haar te willen stabileren op Bwool, dat de bediendens voor nadeelig in den goud en rijst insaam considereren, zo hebben wij hen gelast ter verijdeling van dien sodanige maatregulen in het werk te stellen, als zij nuttig en noodsakelijk zullen oordeelen, met recommandatie om verdagt te zijn dat op de adsistentie van Bwools koningje geen staat is te maaken, maar veeleer onder een nadelige suspitie legt, doordien hij tot herneming van Bwool dien selfden dag dat de overrompeling was geschied, geen adsistentie heeft willen verleenen, ofschoon daartoe is versogt geworden. 
Om het gezag van de Compagnie te herstellen en de herhaaldelijke moorden te straffen, vraagt het bestuur in zijn geheime brief dringend om 300 gewone militairen en 50 matrozen. Wegens gebrek in Batavia fol. 1513 is een besluit uitgesteld, totdat er versterking uit Nederland is aangekomen. Om Compagnies aanzien te herstellen en de voorrechten bij de specerijhandel in de Oosterkwartieren te beschermen, zal er dan een bijzondere zending militairen vertrekken. Het gedrag van de koning van Batjan is zo bedenkelijk, dat er, als de middelen er zijn, wel tot dwangmaatregelen tegen Batjan zal moeten worden overgegaan. In plaats van dat hij van het dorp Lamma weer naar zijn vorige woonplaats is teruggekeerd, schijnt hij een aanval op het fortje Barneveld op Batjan te beramen, wanneer de brief en geschenken worden afgehaald. Het is te prijzen dat de sergeant de beraamde aanslag heeft verijdeld, maar de koning ontkent deze geruchten. fol. 1514 Dat de kimelaha Marsaolij, die de sergeant op tijd heeft ingelicht, daarom reeds is vermoord, toont dat de geruchten gegrond waren. Het bestuur beval goed wacht te houden en zond een versterking van vier à zes man. Dit is goedgekeurd, alsmede de aanhouding van prins Rosadien en zijn zoon Kalim, toen zij van Batjan terugkeerden. Zij krijgen een halve rijksdaalder per dag en moeten op 
Ternate blijven, totdat ze van nut kunnen zijn.) 
Den koning van Tidor heeft bij een mondgesprek met den gouverneur gehouden betuygt dat hij geensints den koning van Batchian in zijne onbesonne gedoentens aansette, waarop hem g'antwoord is dat men dien aangaande hem niet suspecteerde, maar wel dat eenige zijner rijksgrooten een bedekte rol daaronder speelden. Wij hebben zulxs sowel g'approbeert, als dat hij en de rijksgrooten bij herhaling zijn aangemaand om de nog aanhoudende Papoese roverijen te beletten, onder voorhouding dat hij sig anders selfs soude verantwoordelijk stellen. 
Men verwacht het antwoord op een vertaalde memorie uit Ambon, waarin de schade door roverij door Papua's op rsd 28. 645 gesteld wordt. Conform het contract van 1733 zal het bestuur daarvoor van de koning van Tidore vergoeding vragen. In november 1763 lag een Engels schip veertien dagen op de rede van Salawati. De radja daar hield een naar land gezonden schuit met zeven moslim matrozen en een Engelsman vast, waardoor het schip vruchteloos moest vertrekken. De koning van Tidore leverde drie van de moslims uit. Zij zijn te Batavia in dienst genomen. De Engelsman heeft de radja van Salawati op slinkse wijze trachten over te halen om Tidore, waarvan hij vazal is, niet te gehoorzamen. Men zal in de uitgaande brief vragen wat dat inhield. De overige vier moslims op die schuit zouden op Ceram zijn verkocht, fol. 1516 en de Engelsman zou te Salawati zijn gebleven. De radja van Salawati zal bedankt worden voor zijn trouw en worden aangespoord dat hij volgens de contracten geen vreemden toelaat. Men zal op uitlevering van de vier moslims, en vooral van de Engelsman, aandringen en de gouverneur opdragen dat bij herhaling te doen. Naar aanleiding van de ontevredenheid van de koning van Tidore over de uitbetaling van recognitiegelden, is toestemming gegeven om de helft bij de voorbereidingen en de andere helft bij voltooiing van het werk te voldoen. Bij buitengewone uitroeiingen van roverijen mag een douceur verstrekt worden om de koning in een goede stemming te houden en hem te overtuigen van Compagnies genegenheid. De vorst van Gorontalo, Mono Arfa, wordt door de resident van Gorontalo verdacht, maar er moet geen wantrouwen getoond worden. fol. 1517 Het is goedgekeurd dat het bestuur heeft bevolen om de geschillen tussen Jauwehan, Kokka en Sawanga met de drie dorpen aan de kust Aris, Klabat en de nieuwe christenen te Menado bij te leggen. Men juichte de vrede tussen de bevolking van Amurang en Tonsa toe. De resident stelde voor de Bantikers en enige belhamels te straffen. Dit is wegens de zwakte van het garnizoen niet gebeurd. Er is op aangedrongen om slechts in uiterste nood de wapenen te gebruiken. De gewezen resident te Menado, Gerrard Reijnier de Kock, is op verzoek ontslagen en de voorlopig aangestelde boekhouder Seidelman werd als zijn opvolger benoemd. Bij de overdracht kwam De Kock 112 last rijst en wat textiel tekort. Hij zou zich daarover op Ternate verantwoorden, waarvan de stukken naar Batavia dienen te gaan. Hij moet 50 % van het tekort in de kas storten en krijgt vanaf de dag van de overdracht geen gage. fol. 1518 Pas als hij weer in actieve dienst is, krijgt hij zitting in de politieke raad. Het is goedgekeurd dat het aannemen van vier inlandse matrozen, het verlies op wat dik vierkant staafijzer en niet gewilde textiel, die De Kock van zijn overleden voorganger Johannes Smit had overgenomen, voor zijn rekening zijn gelaten.) 
In de plaats van den overleeden koning Kilat te Gorontalo, zijn van de drie pretendenten, de zoon van den overleedenen het naaste g'oordeelt. Dus hebben wij ons geconfirmeert met 't g'ordonneerde. In den Limbotters opgeregte negorij Guandang waren aangekomen 1300 Jambeelders, naar de overrompeling van Bwool en houden provisioneel haar verblijf op de Liwas. Deze volkeren schijnen welmenende te zijn, dus hebben wij gelast de voorsigtigste maatregulen te gebruyken, opdat zij niet van ons wijken, hetzij dat Bwool gerestabileert werde of niet. 
Herbezetting van Bwool is aan bevind van zaken overgelaten, maar het is in het belang van de Compagnie om de goudwinning met meer volk voort te zetten. Op die grond 
fol. 1519 is het besluit van 20 januari 1764 om de Limbotters toe te staan hun dorp naar Liwas te verplaatsen goedgekeurd. Men neemt aan dat dit rijpelijk is overwogen en in het belang is van de Compagnie. Daar het uit beloften van trouw bestaat, waarvan de waarde op den duur zal moeten blijken, wordt er over de vernieuwing van het contract met Daëng Manasse niets opgemerkt. Het was oorspronkelijk te Gorontalo met zijn vader gesloten en bestaat uit veertien artikelen. Het bestuur is gevraagd of de kleine post te Parigi verlaten moet worden. Hoewel de koning is aangespoord meer goud te leveren en het vervoer naar Palu te beletten, blijft de opbrengst van de goudwinning gering. Er mag geen textiel op krediet worden geleverd en er mogen geen goederen naar Parigi worden gezonden, voordat het tekort van de overleden commandant Winter van rsd 939 en van de soldaat Zubergt, die daar voorlopig heeft gediend, van rsd 770,- vereffend zal zijn. Op het eerste tekort zou rsd 79 in mindering binnenkomen, fol. 1520 dat verscheidene personen moesten betalen, en bovendien enige kleinigheden. Op het tweede tekort in mindering binnengekomen rsd 28, hoewel Winter en Zubergt nog rsd 789 en rsd 922 bij inlanders hebben uitstaan, waarover men nog bericht zal krijgen. Van Obi zijn te Batavia enige slechte parels ontvangen, die op twee plaatsen in de straat van het eiland Maga en op een andere daar buiten zijn gevonden. Het bestuur had om informatie over hoeveelheden en prijzen gevraagd, waarop de commandant te Obi heeft gerapporteerd dat de zeebanken daar door Tidorezen en Batjanners zozeer waren overbevist, dat de kosten van parelwinning niet zouden zijn goed te maken. Daarom beval men het bij de gezonden monsters te laten. De verstrekkingen aan de bewoners van Maba, Weda en Patani, Tidor, Batjan en Ternate op een rekening van recognitie zijn goedgekeurd. Het bestuur is aanbevolen om op de inning van de achterstallen te letten. Er dient naar omstandigheden opgetreden te worden, fol. 1521 zodat de inkomsten te verantwoorden zijn. Bij de uitroeiingen zijn op Mandioli, Batu Ampat en Jambilet, in twee keer, 1090 nootmuskaat- en 47 kruidnagelbomen vernietigd zonder aan de bezwaren van de koning van Batjan aandacht te schenken. Op Kaputoesang zijn 433 kruidnagelbomen en 407 nootmuskaatbomen uitgeroeid. Op de eilanden Messa en Dotij zijn 21. 665 nootmuskaatbomen uitgeroeid en aan de rivieren Joinko, Keassa, Niagoa en de spruit Siboe 17. 290. Op Niagoa wordt dit in oktober hervat. De rapporten van de dienaren als ooggetuigen van de uitroeiingen, waren in de raad beëdigd en in de geheime brief naar Ternate zijn de verstrekkingen en geschenken goedgekeurd. Van de vele nootmuskaatbomen te Samola zijn er maar 200 omgekapt. De koningen van Ternate en Tidore zullen onderhouden worden om daar en in Cauw, ookwel de bergen van Gomsorge en Lomma waar veel kruidnagelbomen zijn, nader onderzoek te doen. De uitroeiing in het noorden van Halmaheira zal met twee groepen gebeuren. fol. 1522 Men zegt dat daar twee maanden voor nodig zijn. Daar het zeker is dat die streek nootmuskaat en kruidnagels, hoewel van mindere kwaliteit, oplevert, veronderstelt men dat er veel specerijbomen gevonden worden. Daarom verwacht men dat de uitroeiing met kracht wordt aangevat. Op 20 juni 1764 zijn vier pantjalangs uitgezonden om verdeeld langs de zuid- en noordkant van Halmaheira te patrouilleren. Men zal de uitslag van de goedgekeurde wijziging van de route bij eerste gelegenheid moeten rapporteren. Betreffende belastingen en vergoedingen is een eerder tekort van ƒ 1415 op de inventaris van de Prinses van Oranje goedgekeurd, maar later werd met beëdigde verklaringen bewezen dat die goederen deels verbruikt, vergoed of verloren waren. Het is bevolen dat tekorten van rsd 500,- en ƒ 215 door verlies op textiel ten laste van boekhouder Hendrik Wolf, direct in de kas worden gestort. Uit het besluit van 4 december 1764 blijken de schurkenstreken met de onbruikbare snaphanen in de Jerusalem. Daarom is de gouverneur bevolen om de Compagnie niet slechts schadeloos te stellen, maar bovendien de schuldigen aan de justitie over te dragen. fol. 1523 De verkoop van textiel te Gorontalo, Menado en Bwool heeft 66 en 65 winst opgeleverd en op Ternate gemiddeld 58 1/2 Dat stemt tot tevredenheid. De totale winst op de goederen is ƒ 52. 918 en het totale restant per eind augustus 1762/63 is ƒ 176. 145 waard. Daarover valt niets op te merken. Het negatieve saldo over 1762/63 is ƒ 13. 192, of ƒ 3727 minder dan het voorafgaande jaar. Omdat er niets meer van te verwachten is, mag te 
Gorontalo een post van ƒ 1238 worden afgeschreven. Bij het besluit van 10 december 1764 is het bestuur een ernstig verwijt gemaakt over de extra slechte kwaliteit van het dit jaar gezonden goud. Bij gratie is het gebleven bij een vergoeding door wie het betreft. Mocht dit zich onverhoopt herhalen, dan zullen er ter afschrikking van fraude strafmaatregelen volgen. De bestelling van geld zal compleet worden uitgevoerd en van het overige zoveel mogelijk. fol. 1524 De bestelde 116 pakken textiel zullen naar Ternate gezonden worden en ook nog 67 pakken die door de kantoren die textiel leveren, op de bestelling van het voorafgaande jaar, daarheen zijn gegaan. In 1762/63 bedroegen de totale uitgaven ƒ 156. 286, of ƒ 6047 minder dan in 1761/62, en de inkomsten ƒ 70. 229, of ƒ 1653 meer dan in 1761/62. Dit is dus in 1762/63 ƒ 7700 beter dan in het voorafgaande jaar. Dit valt te prijzen, maar het is nog altijd ƒ11. 786 boven het vastgestelde saldo. De verpachting bracht in 1763/64 rsd 3945,- op, wat rsd 280,- meer is dan in 1763. Dit is een goede zaak. Als het voor het bewaren van het kruit beslist nodig is, mag er een nieuw kruithuis opgetrokken worden. Er is weer 4200 lb bedorven kruit naar Batavia gezonden en in 1762/63 3500 lb. Het bederf wordt aan de lage zoldering van de kruitkelders toegeschreven. De predikanten is hun nalatigheid in het leren van Maleis voorgehouden, fol. 1525 en het nadeel daarvan voor de verbreiding van de godsdienst onder de inlanders. Het is verboden om iets van het douceur daarvoor van ƒ 500,- uit te betalen. De rompen van de pantjalangs Elisabeth en Bedrieger zijn verkocht, zodat te Ternate nog acht vaartuigen zijn, namelijk drie sloepen, vier pantjalangs en een bark. Er is bevolen ze in goede staat te houden. De kapitein-militair Jan Cornelis van Ossenberg is toegestaan met behoud van rang en gage naar Batavia te komen. Voortaan zal te Ternate een luitenant het commando over de troepen hebben. Personalia. Verder wordt verwezen naar de gewone en geheime brieven van 31 december 1764 naar Ternate, en naar de besluiten van 8 mei, 3, 13 en 30 augustus, 10 september, 12 oktober, 26, 27 en 29 november, 4, 6 en 10 december 1764. 
Makassar (fol. 1526 In de generale missive van 20 oktober 1764 is reeds bericht dat door de verkiezing van Aru Mampu tot troonopvolger in Boni het evenwicht onder de inlandse vorsten is verzekerd en de eerder geuite vrees voor opvolging van Aru Palakka is weggenomen.) 
Gemelde Aroe Mampoe is volgens de successive berigten van den presenten gouverneur Sinkelaar en zijn antecesseur Blok niet alleen dapper, goed van inborst, seer bemind bij zijn natie, maar ook (hetgeen het principaalste is) de E. Compagnie meer dan een van de overige Bonijse princen toegedaan. Welke goede hoedanigheeden ons hebben aanleyding gegeven den voormelde thans aldaar zijnde gouverneur te recommanderen om gedagte gedespicieerden vorst van Bonij bij bequaame gelegentheeden te vertoonen het gantsche plan, waarna zijne bevestiging in de waardigheid van kroonprins heeft moeten gesogt, en met hoeveel moeyte die tegens de desseynen van den tans regerenden koning aan heeft moeten bewerkt werden. 
Het is de bedoeling dat Aru Mampu de Compagnie hiervoor erkentelijk is en, al is het niet dat hij zijn belangen met haar verbindt, dan toch dat hij haar genegen is, zoals dat bij de huidige koning het geval was. Onlangs toonde Aru Palakka dat nog door er achter te komen dat prins Pamana van Wadjo de bewoners van Selangor op Sumatra had verzocht erop aan te sturen, dat de Engelsen de Hollanders van Celebes zouden verjagen. Prins Pamana had daarop geantwoord dat de Engelsen erger waren dan de Hollanders, maar dat deze, als Boni meewerkte, hen wel konden verdrijven. Naast de twee genoemde brieven was er een derde van de rijksgroten van Boni aan de bewoners van Selangor met de raad om niet te konkelen met de bondgenoten en zich niet aan de Hollanders te vergrijpen, daar Boni fol. 1528 zich niet van de Compagnie kon verwijderen. De gunstige houding van de koning is toe te schrijven aan de alertheid van de gouverneur die zich goed heeft gekweten) 
in het ter nederleggen van een twist tusschen Soping en Bonij, het stillen van een rebellie in het rijkje Tello, de besorging der voormelde confirmaatie van Aroe Mampoe, de uytroeying van het smokkelnest Sampong Java, het assopieëren van een verre uytsiend geschil op Sumbawa, het verdrijven van de Baliers die sig daarin gemeleert en meer andere gevallen. 
In de brief van 28 november 1764 is gouverneur Cornelis Sinkelaar hier terecht om geprezen. Verzekerd van zijn oplettendheid is de keuze van de middelen om de koning van Bima onder de duim te houden, aan hem gelaten. Deze koning was zeer trots geworden door zijn overwinning op Mangerai, of de noordoosthoek van Flores. De gouverneur heeft ook de vrije hand tegenover de Mandarezen en Wadjorezen, in de herstelling van de rust op Sumbawa, fol. 1529 dat, na in het gareel te zijn gebracht, weer in beweging is, in het vaststellen van de grenzen van de Makassaren bij de kroning van de koning te Gowa en in het erkennen van de nieuwe koning te Buton. Ondanks zijn genegenheid voor de Compagnie, schijnt deze laatste zich niet tegen de afgezette vorst staande te kunnen houden. De afgezette vorst is met een grote aanhang in het gebergte. Wegens gebrek aan middelen en zware kosten is het de gouverneur uitdrukkelijk verboden om de Compagnie in enige oorlog te verwikkelen. Gezien de achting die de Engelsen hebben, moet iedere noodzaak de bescherming van hen te zoeken vermeden worden. Daarom is in het verleden jaar het voornemen van een oorlog tegen de Mandarezen niet uitgevoerd, terwijl ze bovendien door een voorbarige dreiging door de vorst van Boni op hun hoede waren. Voor het patrouilleren langs de smokkelroutes fol. 1530 zijn twee pantjalangs met manschappen extra gezonden, terwijl de uitvoerders alles krijgen wat ze kunnen bemachtigen, maar ze moeten het oorlogstuig naar taxatie en de specerijen tegen inkoopsprijs aan de Compagnie overgeven. Het is bevolen de twee eilanden Bonerate en Pulau Kalao, wat verzamelplaatsen van de smokkelaars in specerijen zijn, zo snel mogelijk te bezoeken. Mocht de commissaris van de koning van Boni, die daarheen was gezonden, zijn opdracht om deze twee eilanden van alle schadelijk gespuis te zuiveren niet hebben uitgevoerd, dan moet de Compagnie dat zelf doen. Door de uitbreiding van vaartuigen en volk beliepen de uitgaven in 1763/64 ƒ 175. 634, ofwel ƒ 634 meer dan in de memorie van bezuiniging werd bepaald, maar ƒ 11. 520 minder dan in 1762/63. Het bestuur verklaarde dat dit anders veel minder zou zijn geweest. fol. 1531 De noodzaak van het patrouilleren wordt geacht aan Heren XVII bekend te zijn. Alle gouverneurs, inclusief de huidige, vonden patrouilleren het middel om het ontzag voor de Compagnie te handhaven en de voordelen hiervan te genieten. Had de Almogende de graanoogst wat meer gezegend en zou de Standvastigheid de textiel die verleden jaar was verzonden, eerder hebben aangevoerd, dan zouden de resultaten beter zijn geweest. Door uitzonderlijke droogte, regen en sterfte bracht het graan slechts ƒ 6629, of ƒ 16. 069 minder op dan het voorafgaande jaar. Hoewel de opbrengst aan pachten hoger dan, of gelijk was aan die in het vorige jaar, waren de inkomsten maar ƒ 45. 135. Er is voor textiel maar ƒ 16. 542 ontvangen. fol. 1532 Over de prijs valt niets op te merken, slechts de kopers ontbraken. De totale inkomsten waren ƒ 72. 525, of ƒ 27. 474 minder dan in de memorie van bezuiniging is bepaald en ƒ 40. 077 minder dan in het voorafgaande boekjaar. Bij uitgaven van ƒ 175. 634 en inkomsten van ƒ 72. 525 is er een negatief saldo van ƒ 103. 109, of ƒ 28. 109 meer dan vastgesteld en ƒ 28. 556 meer dan in het voorafgaande jaar. Men vleit zich met een beter resultaat in het komende jaar, omdat de sterfte onder de bevolking nagenoeg is opgehouden en het bestuur verwacht dat de afzet in december en januari aanzienlijk zal zijn. Daarom is reeds op 28 november 1764 besloten dat de bark Mossel en het schip Huis te Manpad de reeds naar Makassar vertrokken sloepen Sukkelaar en Verloren Zoon zullen volgen. Daarmee zijn achtereenvolgens 88 pakken Coromandelse, 27 pakken Bengaalse en 32 pakken Suratse textiel verzonden. fol. 1533 Met rsd 20. 000,- aan nieuw Nederlands payement, rsd 2000,- aan koperen duiten en diverse benodigdheden, is de waarde daarvan ƒ 237. 143,-. Men vertrouwt erop dat de Mossel en Huis te Manpad vroeg in december 1764 te Makassar zullen aankomen en dat deze zending aan 
de verwachtingen zal voldoen. De Huis te Manpad moet het sapanhout dat op Sumbawa gekapt klaar ligt, meenemen, niettegenstaande de voorraad daarvan en het verbod om van dit verfhout voor 1764 en 1765 iets te rooien. Dit is nodig om de schulden van de vorsten op dit eiland, die tijdens de ongeregeldheden gemaakt zijn bij de expeditie tegen de Baliërs, van ƒ 14. 595 te kunnen innen. Na aftrek van 20 slaven, die door Boni zijn geleverd, bedragen de achterstallen ƒ 32. 085,-. Er is speciaal bevolen dat wat er na aftrek van de scheepslading sapanhout door de vorsten op Sumbawa nog onvoldaan is, fol. 1534 in mannelijke slaven te laten leveren. Dat sapanhout waarvan het in 1765 en 1766 opnieuw zal worden verboden om het te kappen, mag niet meegerekend worden. Boni en Buton moeten eveneens hun schulden in slaven aflossen. Afgezien van ƒ 4623, die in de bovengenoemde schulden zijn begrepen, moet Buton sinds 1755 nog een aanzienlijk bedrag betalen voor het kapen van het schip Rust en Werk. Het bestuur moet die slaven op de beste wijze zien te krijgen, daar de burgers in een rekest aanvoerden dat ze anders door de dure levensmiddelen de leveranties niet kunnen uitvoeren. Het verleden jaar bedroegen die 272 slaven t. w. v. ƒ 19. 584,-. De burgers drongen erop aan dat de prijs van rsd 60,- tot rsd 70,- verhoogd zou worden, waarvan de helft in nieuw Nederlands payement. Het laatste is toegestaan met aanvulling door verstrekking van rijst voor rsd 40,- het last naar rato van het aantal slaven door ieder geleverd. fol. 1535 Het verzoek om verhoging van de prijs is afgewezen en het bestuur is opgedragen om slaven die de inlandse vorsten voor de aflossing van hun schulden leveren, op de bestelling van 300 slaven voor 1765 in mindering te brengen. De burgers moeten bewogen worden betere slaven te leveren. Naast de genoemde 272 slaven, waarvan 20 mannen en 7 vrouwen nog niet zijn aangekomen, heeft Makassar in 1763/64 aan Banda 60 last rijst geleverd. Door het verongelukken van de Zeelelie bij het eiland Caijdoepa was daar op Banda gebrek aan. Om die op te halen was er een sloep gestuurd, waarmee ook de geborgen geldkisten en papieren van de Zeelelie zijn meegenomen. Bovendien zijn uit de Zeelelie gered: de bemanning, wat beschadigde textiel, die voor ƒ 773 is verkocht, de scheepsboot, 6 draaibassen en 258 baskogels, die allen te Makassar zijn aangehouden, en tenslotte enige goederen van weinig belang, die het bestuur naar Batavia heeft gezonden. fol. 1536 Ten overstaan van de advocaat-fiscaal hebben het hoofd van Compagnies zeemacht Houtingh en enige maritieme experts de journalen van de Zeelelie onderzocht. Enige verklaringen en papieren die te Makassar bij het onderzoek over het vergaan van het schip zijn opgesteld en naar Batavia zijn gestuurd, werden eveneens aan de advocaat-fiscaal overhandigd. Hoewel het gedrag van de gezagvoerders zeer verdacht lijkt, heeft de advocaat-fiscaal geen beschuldiging tegen hen ingebracht. Daarom is op 24 augustus 1764 besloten hun gage weer te laten doorlopen en het bestuur te Makassar te bevelen om te proberen wat op Caijdoepa geroofd werd vanuit de Zeelelie, van het hof van Buton terug te krijgen en om van de radja van Caijdoepa genoegdoening te eisen voor het niet verlenen van hulp. Om het gebrek aan duiten te Makassar op te vangen, mag het bestuur zoveel van deze munt uit Banda bestellen, als het in 1765 en 1766 nodig zal hebben. fol. 1537 De vier vaten die reeds uit Batavia werden gezonden, moeten daarop in mindering gebracht worden. Ook zijn er 90 militairen gestuurd. Personalia. Tot resident te Bima is de boekhouder Bakker aangesteld, die, omdat hij zich zeer verdienstelijk heeft gemaakt als resident te Saleyer en bij de recente expeditie op Sumbawa, ter bevordering tot onderkoopman wordt voorgedragen. Daar hij te Bima alles in wanorde heeft aangetroffen, heeft hij wel aanmoediging nodig. Verder wordt verwezen naar de brieven uit Makassar van 10 en 31 juni, en 15 oktober 1764, de vergadering van 23 november, en de brieven naar Makassar van 30 januari, 5 mei, 18 juli, 31 augustus, 1 september en 28 november 1764. 
Bandjarmasin fol. 1538 De Oranjeboom is in april naar Bandjarmasin vertrokken en in juli 1764 teruggekeerd zonder peper. Daarvan is helaas dit jaar nog geen korrel ontvangen. De Oranjeboom vertrok op 16 augustus voor een tweede tocht via Semarang om daar de nieuwe resident Willem Adriaan Palm op te halen. Dit schip is nog niet teruggekeerd. Uit Bandjarmasin is slechts 256 3/4 realen gemengd goud, 691 1/4 lb witte peper, 902 1/2 lb kruidnagels, 10 lb nootmuskaat, 72 lb tin en enige kleinigheden samen t. w. v. ƒ 15. 707 ontvangen. Met de Oranjeboom is daarheen voor ƒ 11. 939 aan contanten en allerlei benodigdheden verzonden. In de generale missive van oktober 1764 werd reeds bericht hoe verontwaardigd men is dat er geen peper is ontvangen, en dat de twee residenten bij besluit van 31 juli naar Batavia zijn teruggeroepen. Nu wordt in detail gemeld wat er in de vergaderingen van 20 maart en 7 augustus 1764 over de brieven van de residenten van 15 augustus, 1 en 27 oktober 1763, 26 mei en 25 juni 1764 is besproken. fol. 1539 De visitateur-generaal heeft zes onkostenrekeningen van schepen en vaartuigen over het verleden jaar gecontroleerd op een juiste toepassing van de reglementen voor de verstrekking van rantsoenen. Op basis van zijn rapport zijn de verstrekkingen goedgekeurd, afgezien van ƒ 72 voor droge vis die de resident ter vergoeding is opgelegd. De afscheepkosten van 240. 055 lb peper in het eind van verleden jaar naar de Jonge Petrus Albertus bedroegen slechts ƒ 560,- aan gehuurde vaartuigen. Dit is een goedkopere en snellere manier van beladen dan het aanhouden van een tandjungpura. Bij een tarief van 5 stuiver het pikol mogen de residenten voortaan ƒ 100,- per 50. 000 lb peper op de factuur in rekening brengen. Maar het scheepje Oranjeboom, dat weinig diepgang heeft, kan voor de logie beladen worden, waarmee deze kosten te besparen zijn. De foutieve belasting te Bandjarmasin van de gezaghebber over de sloep de Haak met 10 pikol te weinig uitgeleverde peper, maar met 50 % winst is hersteld. Volgens artikel zes van het Reglement van In- en Afschrijving fol. 1540 is de gezaghebber belast met de normale verkoopsprijs van ƒ 40,- per 100 lb. Omdat de residenten aan levensmiddelen slechts 30. 000 lb rijst hebben besteld, terwijl het verbruik 53. 510 lb is geweest, is er 15 last rijst gezonden. Daar er nog kort voordien ƒ 4, 16,- en ƒ 4,- het pikol van 125 lb rijst was betaald, is de residenten over deze onoplettendheid een verwijt gemaakt. Men was royaal met de bestelde levensmiddelen, maar bij besluit van 13 maart 1764 karig met het geld. In de brief van 11 april 1764 is het verwijt gemaakt dat er een nieuwe bestelling van ƒ 46. 400,- werd gedaan, hoewel de voorraad per eind september 1763 ƒ 252. 890 was en er sinds de komst van de Jonge Petrus Albertus, waarmee deze bestelling naar Batavia werd gezonden, geen korrel peper was ingekocht. De residenten hebben daarop in hun brief van 25 juni 1764 onvoldoende geantwoord en opnieuw de ongehoorde bestelling van ƒ 14. 400,- gedaan, niettegenstaande er nog ƒ 188. 949 in kas was, wat volgens het besluit van 3 augustus 1764 voldoende was om de geschatte hoeveelheid van 500. 000 lb peper, fol. 1541 de door Heren XVII bestelde 1000 karaat ruwe diamanten en het weinige goud dat daar verworven wordt, in te kopen. Volgens berekening is er dan nog ƒ 80. 000,- over voor dagelijkse en andere uitgaven. Daarom is er op de laatste bestelling van ƒ 14. 400,- maar ƒ 960,- in nieuw payement voldaan. De nieuwe residenten is bevolen om wat zij inschatten aan contanten over te houden naar Batavia te zenden, als, zoals thans, geen weerbaar vaartuig aanwezig is en het in de logie niet veilig zou zijn. Men besloot hier al eerder toe, omdat de sultan in een vertaalde brief resident Lodewijk Wilkens de Lile en zijn voorgangers ervan heeft beschuldigd dat zij de contanten voor inkoop van goud en diamanten gebruiken en bij de Chinezen op rente uitzetten, waarbij ze de peperleveranciers vijf of zes maanden op betaling laten wachten. De Lile ontkende dit. De nieuwe residenten is bevolen dit na te gaan. Volgens de brief van de residenten van 26 mei en de aparte brief van 25 juni 1764 van De Lile heeft de gehele pepervoorraad binnen de logie aanwezig uit 2609 pikol bestaan. fol. 1542 Met 1014 22/25 pikol elders is dit in de handen van de jonken gevallen. Hoewel de slechte oogst aan ernstige droogte en verdorring wordt geweten, weerhouden de afpersing door de hofsgroten de peperplanters ervan om struiken te poten. Het aandeel van de jonken in de peper is sinds 1762 steeds toegenomen. Van de vijf oogsten tijdens het bestuur van resident Bernard te Lintelo is 8293 pikol van het totaal van 35. 548 pikol dat is verworven, naar de jonken gegaan, en van een totaal van 20. 309 pikol onder de drie jaar bestuur van resident Nicolaas Ringholm 5574 pikol. Tijdens de vier jaar van het bestuur van resident Lodewijk Wilkens de Lile is van een totaal van 23. 662 pikol wel 11. 376 pikol in handen van de Chinezen gevallen. De eerste vijf jaar was het aandeel van de Compagnie derhalve gemiddeld 7109 pikol per jaar, de volgende drie jaar 6769 pikol en de laatste vier jaar 5918 pikol. Als de sultan de behandeling van de Compagnie en zijn eigen onderdanen niet verandert, dan is het begrijpelijk dat Bandjarmasin tot een verliespost zal worden. fol. 1543 De sultan is hierover ernstig onderhouden en de nieuwe residenten zijn aangespoord hun plicht te doen. Er moet nagegaan worden of De Lile de waarheid spreekt over de jongste leverantie van peper aan de jonken. Hij beweert dat de sultan hem daartoe heeft gedwongen, terwijl deze zegt dat de Lile dit wegens de slechte oogst heeft toegestaan. Daarbij zouden de kosten van het zenden van een schip niet goedgemaakt worden. Op voorwaarde dat het zijn vriendschap met de Compagnie niet schaadt, vroeg de sultan in een overgezonden Maleise brief om de laatste 1300 pikol die in het pakhuis liggen. Resident De Lile schrijft in zijn aparte brief van 25 juni 1764 dat iedere stap bij de sultan vruchteloos is en dat deze slechts doordrongen wordt van de ernst van de zaak, als het onredelijke vervoer door de jonken feitelijk belet wordt. Dit is vrij aannemelijk. Daarom wordt het voorstel fol. 1544 om daar begin maart een sloep te hebben weldra in behandeling genomen. Was men elders niet zo druk, dan zou het wenselijk zijn bij de mond van de rivier van Bandjarmasin te patrouilleren. Tegen het gestelde in de tractaten wordt er schaamteloos allerlei verboden handel gedreven en kunnen vaartuigen via een zijarm boven de logie buiten zicht van de bezetting, het dorp Tatas bereiken. Omdat daar deze jaren, anders dan eerder bij kleine partijen, aanzienlijke hoeveelheden specerijen verhandeld zijn, moet deze smokkel tegengegaan worden. De teruggeroepen residenten zonden 902 1/2 lb kruidnagels en een monster van 10 lb nootmuskaat naar Batavia. Deze zijn deels op de Chinese jonken buitgemaakt, deels door De Lile met geld gekocht. Deze zorgwekkende handel en het buitmaken van de gestuurde partij zijn fol. 1545 in de brief van de residenten van 25 juni 1764 beschreven. Bij onderzoek te Batavia bleken de kruidnagels van dezelfde soort als die gewoonlijk van Ceram gesmokkeld wordt. De dienaren in China rapporteerden dat een jonk uit Bandjarmasin verleden jaar te Kanton 30 pikol kruidnagels gemengd met moernagelsteeltjes en vuilnis heeft aangevoerd. Maar omdat de nootmuskaat van een goede gemiddelde soort was en gekalkt, zoals alleen de Compagnie doet, vreest men dat ze rechtstreeks uit Banda werd gesmokkeld. Conform de geheime resolutie van 24 augustus 1764 werd gouverneur Jacob Pelters opgedragen hiernaar nauwkeurig onderzoek te doen. De komst van de jonken bevordert duidelijk de smokkel van specerijen en nu zij de smaak daarvan te pakken hebben, moet aan de smokkel wat gedaan worden. De net aangestelde residenten is bevolen om, net als dit jaar, volstrekt niet meer dan aan twee jonken de handel te Bandjarmasin toe te staan. fol. 1546 Op Pasir was dit één jonk. Volgens het tractaat van 1755 is de Compagnie verplicht de sultan bij te staan om het verloren Pasir en ook het nabijgelegen Kutai te heroveren. Maar de sultan leeft het tractaat zo slecht na dat de Compagnie hem zo een dergelijke dienst niet hoeft te bewijzen.) 
Maar wijl se egter voor gedeeltens van het Banjermassingsche rijk moogen gehouden worden en wij in hetselve geen jonken dan bij onse looge behoeven te gedoogen, hebben wij, wijl het swerven van jonken daaromstreeks een sorgelijk vooruytsigt omtrent het onderkruypen van 's Compagnies dierbaren specerijhandel geeft, den 7 e augustus beslooten geen jonk op Passir of Coeti ten handel te gedoogen, maar hunne komst aldaar meterdaad te beletten. Ten welken eynde wij eerlang de middelen beramen zullen en de kooplieden in China naar dit ons voornemen door de cargas te Canton en door onsen capitain der Chineesen hebben laaten verwittigen. 
Als er te Pasir en Kutai geen jonk handeldrijft, fol. 1547 dan heeft de kleine handelaar te Batavia daar voordeel van. Dan worden er daar meer oosterse producten, als tripang, agar agar, vogelnestjes en dergelijken aangevoerd, en is er onder de Chinese kooplieden meer vraag naar deze producten. Ook zou men de sultan van Bandjarmasin aan zich verplichten. Hij wil de jonken naar Tatas lokken. Hij had nog niet gehoord dat er te Pasir 
een jonk was, of hij vroeg de resident om een sloep om de jonk, samen met zijn vaartuigen, te verjagen. Omdat de residenten van mening waren geweest dat er na het voltooien van de logie geen sloepen meer aanwezig hoefde te zijn, was er echter geen exemplaar beschikbaar. Enige belemmeringen hadden het onmogelijk gemaakt om de Oranjeboom tegen maart te Bandjarmasin te laten zijn. Zo kon de resident uitsluitend met zijn eigen pantjalang de smokkel van specerijen naar de jonken, wanneer zij de rivier hadden verlaten, tegengaan. Deze is daarvoor een vergoeding toegekend, fol. 1548 die de pas aangestelde residenten zullen vaststellen. Lodewijk Wilkens de Lile moet er zich voor verantwoorden dat de schuld van de sultan weer tot 8000 Spaanse realen is opgelopen. Hij schreef op 25 juni 1764 dat de sultan hem dit bedrag schuldig is. Voor de zekerheid is de nieuwe residenten bevolen om het voor rekening van De Lile in te vorderen. Mocht De Lile zich niet voldoende kunnen zuiveren voor het uitblijven van peper dit jaar, dan kan de schade daarmee verhaald worden. De Liles opvatting dat de huidige sultan, die slechts als regent tijdens de minderjarigheid van de kinderen van wijlen sultan Mohammad optreedt, uitsluitend zijn eigen beurs en die van zijn gunstelingen met het zweet en bloed van de arme onderdanen vult, schijnt maar al te waar. De vorst betuigde echter herhaaldelijk het tegendeel. De Hoge Regering bracht de sultan het recht om vaartuigen te doorzoeken onder ogen en onderhield hem onlangs over zekere handel in tin, fol. 1549 die hij op de kust van Maleisië tracht te drijven om de tin naar China te zenden. Dit jaar zond hij reeds 204 pikol. In de laatste brief is gezegd dat dit niet kan worden toegestaan, en de nieuwe residenten werd bevolen al het tin dat wordt gevonden, in beslag te nemen. In een brief aan de Hoge Regering beval de sultan een zekere Lauwenfos, burger te Batavia, maar sindsdien overleden, als opvolger van Lodewijk Wilkens de Lile aan. Er is niet op ingegaan en het plakaat dat particuliere correspondentie met inlandse vorsten en -groten verbiedt, is vernieuwd. Bij het deel over Batavia wordt hierop ingegaan. Op klachten van de residenten in de brief van 15 augustus 1763 wordt met een extract uit de notulen aan de naar Bandjarmasin vertrekkende bestuurders opgedragen om familiaire omgang van schepelingen met inlanders en Chinezen en het kopen van slaven, te verbieden. Dit jaar is voor ƒ 9086 aan goud ontvangen dat tegen ƒ 382, 7,- het mark fijn in rekening is gebracht. fol. 1550 Er is bevolen hiermee op dezelfde voet voort te gaan en de door Heren XVII bestelde 1000 karaat ruwe diamanten in de gevraagde sortering te voldoen. Door het wegblijven van de Oranjeboom zijn de inkomsten en uitgaven over 1763/64 nog onbekend. Slechts over de in- en afschrijvingen wordt gemeld dat in een brief van 30 maart 1764 rsd 6098 1/6 voor woningen, waarvoor in de brief van 15 november 1760 toestemming was gegeven, is goedgekeurd. In de brief van 15 augustus 1764 gebeurde dit ook met rsd 7497 7/12 voor twee voltooide pakhuizen, de batterijen en het overdekken van de palissaden. Men hoopt dat de uitgaven voor timmerwerk nu ophouden, terwijl ingenieur Martin Koeter op uitdrukkelijk bevel is teruggekomen en reeds in oktober 1764 is gerepatrieerd. fol. 1551 
Aan kleinere posten en enige geringe personele mutaties wordt voorbijgegaan. Ter aflossing van wie hun diensttijd hadden voltooid zijn er twaalf soldaten met een tamboer gezonden en elf, van wie twee ongeneeslijk ziek, zijn teruggekomen met nog twee huistimmerlieden. De eerste resident Willem Adriaan Palm werd bevolen alles van belang met de secunde te overleggen, die daarvoor dan ook verantwoordelijk is en eenderde van de douceurs van deze residentie krijgt. 
Timor fol. 1552 Uit Timor is met de Jonge Petrus Albertus, de sloep Vreedebest en de particuliere sloep Phænix op 2 juli, 23 oktober en 13 december 1764 ontvangen) 
59. 467 1/2 lb. Wax, waaronder 9467 1/2 lb. in geschenk 
3449 lb. lange peper 79 stux slaven waaronder agt stux in geschenk 21. 000 lb. groene catjang tot geschenk 75 4/5 thailen riviergoud 34 pees salempoeris roode cust 97 cambayen ruwe roode cust beschadigt, die met eenige artillerij en onbequaame goederen en een aanreekening in 't geheel bedraagen ƒ 45. 016, 6, 8. Zijnde daarentegen derwaards versonden op den 21 e februarij met het gemelde scheepje de Jonge Petrus Albertus 1800 stux gecartelde ducatons ƒ 7. 200, -, -1093 1/4 rds. aan nieuw payement ƒ 2. 625, -, - 38 pakken diverse lijwaaten ƒ 22. 660, 17, 8 aan koopmanschappen ƒ 2. 615, 14, -diverse benodigtheeden ƒ 15. 082, 3, -in geschenk en voor betaling ƒ 10. 220, 16, -in aanrekening en voor berekende ongelden ƒ 1. 283, 15, 8 monterende tesamen ƒ 61. 687, 6, -. Fol. 1552r-v. Nu wordt gerapporteerd wat er in de vergadering van 20 december 1764 over de brieven van 1 juni, eind augustus en 15 oktober is besproken. In de brief van oktober is het kapen van de bark Afrikaan voor Larantuka reeds gemeld. fol. 1553 Deze heeft bij aankoop ƒ 15. 606 gekost. Er kan slechts over de schade en het ongelukkige einde van de opvarenden geklaagd worden. Het werd toegestaan de schade af te schrijven. De ongeloofwaardige berging van het kanon - of het moet zijn opgegraven - en de redding van een jongeling, moeten bij gelegenheid onderzocht worden. Men hoopt dat de pessimistische gedachte van het bestuur dat dit onheil sommige bondgenoten zal doen afvallen, of anderen doen overrompelen, niet uitkomt. Het is tot nu toe niet geschied en er heerst vrede. Er is aangespoord om de bondgenoten door vriendelijkheid rustig te houden. Onrust, hoe gering ook, is meestal nadelig. fol. 1554 De gunstiggezinde rijksbestuurder van Ammacone, Usi Konet, is plotseling overleden. Volgens de geruchten zou hij door zijn vrouw, die op Edam is geinterneerd, vergiftigd zijn. Hij is opgevolgd door de generaal van de troepen Tetoe en deze op zijn beurt door Naij Eloe. Ze zijn beide broers van de overleden rijksbestuurder en waren steeds trouw aan de Compagnie. Maar een op Timor geplaatste zekere Don Simon en de Tenenti, alsmede een zekere Louis Pereira knoopten verboden betrekkingen aan, zoals uitgebreid staat in de brief uit Timor van 15 oktober. Er is bevolen dit kwaadaardige drietal naar Batavia te zenden om ze vervolgens te verbannen naar een plaats waar ze geen komplotten kunnen uitvoeren. Er is nadere uitleg gevraagd over het plakaat van 1756, waarbij contacten met inlandse groten en lagere inwoners werd verboden. fol. 1555 Men verwees naar de eigen resolutie te Timor van 5 juni 1764, waarbij het iedereen werd verboden om enige vordering op de koningen en regenten in te stellen, tenzij het opperhoofd om toestemming is verzocht en een gewaarmerkte rekening is getoond, op straffe van rsd 1000,-. Er is bevolen dit strikt na te komen, zodat men kan aannemen dat de gevreesde gevolgen van bedrog worden uitgebannen. Van twee wissels van ieder rsd 3000,-, die door Johan Willem Daniel Erhard ter Herbruggen zonder agio zijn overgemaakt, is er één geaccepteerd mits de Compagnie dit geld nodig heeft gehad, maar op de andere moet agio betaald worden. Het ontduiken van agio is verboden, alsmede het verstrekken voor levensonderhoud van 12 last rijst jaarlijks tegen inkoopsprijs. De argumenten daarvoor zijn een nieuwigheid. Uit het afbranden op 24 mei 1764 van een slavenhuis van stro in Compagnies tuin had meer schade kunnen voortkomen. fol. 1556 Om zoiets te voorkomen stelde men voor een stenen vertrek te bouwen voor rekening van het opperhoofd, mits zou worden bepaald dat zijn opvolgers het tegen kostprijs moesten overnemen. Omdat geen begroting werd overlegd, is dit niet in behandeling genomen. Een zekere weduwe Sits vroeg om betaling van rsd 39,- voor 24 maanden huishuur. Hoewel maar een klein bedrag, is dit zeer oneigenlijk en daarom is zij verwezen naar de boedels van de overledenen die dit zonder toestemming hebben beloofd. Als hij uit Padang is teruggekomen, zal aan schipper Treviso van de Vreedebest een extract gegeven worden van het besluit te Timor van 26 mei 1764, waarin wordt geklaagd over zijn onbehoorlijk gedrag. Hij moet zich daarover verantwoorden. Dit is reeds bevolen aan stuurman De Wilt voor het niet tekenen van de onkostenrekening van de Vreedebest. Volgens berichten uit Timor waren de schepelingen dikwijls onwillig de tollen behoorlijk te betalen. fol. 1557 Om hierin te voorzien, is bevolen hen over de toegestane hoeveelheden de halve tol te laten betalen. Dit is ook elders gebruikelijk. Onwillige schepelingen moeten tot betaling gedwongen worden. Verleden jaar vroeg het bestuur toestemming om de overbodige sloep Vreedebest ter vermindering van de uitgaven naar Batavia te mogen zenden, en dat het particulieren mocht aanmoedigen tot patrouillering tegen roverij. Beide is goedgekeurd, maar om misbruik tegen te gaan moet van deze particulieren wel een behoorlijke borg geëist worden. Zij wezen dit echter af en zeiden dat ze dan liever met landbouw de kost verdienden. Om de zo noodzakelijke patrouillering toch uit te voeren, had opperhoofd Johan Willem Daniel Erhard ter Herbruggen voor eigen rekening een vaartuigje laten bouwen. De tegenstrijdige opgave hiervan geeft te denken en daarom is bevolen fol. 1558 dat men de kosten van dit particulier gebouwde vaartuigje opgeeft, en of het nuttig en noodzakelijk is om de smokkelaars het zwerven in straat Jappie en Mangerai te beletten. Het is als zeer voordelig voor de slavenhandel voorgesteld om op Sumba een kleine vestiging te stichten met een resident, een korporaal, zes gewone militairen en een handlanger. Daarvoor waren apart zeer weinig goederen besteld. Omdat herhaaldelijk werd gemerkt welk nadeel zoiets met zich meebrengt en omdat de Compagnie al genoeg nadelige vestigingen heeft, waarvan was beweerd dat ze voordelig zouden zijn, is een post op Sumba afgewezen. Al drie jaar werd aan Heren XVII geschreven dat er op Sumba voor de Compagnie niets te halen valt, en het voorafgaande jaar werd het bestuur bevolen van zo een vestiging af te zien. Daar de rondtocht nog niet heeft plaatsgehad, is er nog geen bericht over de nieuwe steen- en pannenbakkerij te Ndaomane. fol. 1559 Deze wordt dit jaar wel gebouwd en dan volgt een verslag. Het is aan gezagvoerders van schepen die van en naar Timor varen verboden ergens anders binnen te lopen, tenzij dat onvermijdelijk is. Hiermee wordt verboden handel en smokkel voorkomen. Het bestuur is voor de derde maal aangespoord een nieuwe kerk te bouwen, waaraan nog ongeveer rsd 1000,- te besteden zou zijn. In het voorjaar van 1765 zal men een bouwkundigtimmerman en de nodige materialen zenden, opdat men zich niet bij de inlander belachelijk maakt dat een zo noodzakelijk werk halverwege stagneert. De gezamenlijke koningen en regenten zullen schriftelijk op passende wijze worden aangespoord om de kosten van de veertien inlandse leermeesters, die voor henzelf en hun onderdanen worden aangehouden, zoals vroeger voor de helft te dragen. fol. 1560 Aan het opperhoofd Johan Willem Daniel Erhard ter Herbruggen is opgelegd om de vier kaffers, die hij illegaal heeft aangehouden, te betalen. Het is bij herhaling bevolen zich strikt te houden aan de laatste bepaling in de brief van 5 december 1763. Hoewel het bestuur en de regenten verklaarden dat de slavenhandel op Timor geen succes was, is er op 13 augustus 1764 het nodige over het inkopen van 100 slaven voor de perkeniers op Banda besloten. De tijd zal leren hoe het uitpakt, maar er is nadrukkelijk bevolen daartoe al het mogelijke te doen. Op 21 april 1764 berokkende een hevige orkaan van één etmaal op de eilanden Roti, Savo en Solva grote schade aan de katjang op het veld. Hierdoor kon de bestelling niet uitgevoerd worden. Er is bevolen in het vervolg zoveel mogelijk katjang te zenden. Aan de bevolen verwerving van 400 pikols was is ruim voldaan. Wegens de grote voorraad was, is voor 1765 de inkoop gestaakt en aan particulieren overgelaten. fol. 1561 Dat zal, zonder nadeel voor de Compagnie, de neerslachtige gemeenschap op Timor wat kunnen opbeuren. De tollen en pachten voor 1764/65 hebben bij de veiling op 20 augustus 1764 rsd 7618,-, ofwel rsd 550,- meer dan het voorafgaande jaar opgebracht. Van de nieuwe pachtcondities waaronder dit geschiedde, zijn sommige voor zover billijk veranderd, omdat de condities vrij hard waren. De overige zijn goedgekeurd. Dit alles is vervat in de brief naar Timor van 31 december 1764. Er is tevredenheid betuigd over de verwerving dit jaar van 75 taël en 8 maas goud in de graverij in Ammacone. Vermeerdering van de opbrengst werd aanbevolen. De textielhandel is redelijk goed verlopen, maar men beweerde dat de verkoop was gehinderd door een aanzienlijke aanvoer van textiel, gesorteerd door de Compagnie, die op de rede van Batavia klandestien uit schepen vanuit Coromandel naar schepen uit Macao was overgeladen. Dit voorwendsel mist iedere schijn van waarheid. fol. 1562) 
Vermits de scheepen van Macao in februarij en maart ten rheede leggen en 's Compagnies scheepen van de Cust in november, so hebben wij egter goedgevonden de beide fiscaals en sabandhaars te gelasten, daartegens alle mogelijke sorge te dragen, gelijk meede in selvervoegen is gelast tegens den morshandel van buskruyt, die naar het gevoelen der Timorse bediendens insgelijks als de lijwaaten ten rheede wierden overgescheept, daar egter op Macao genoeg buskruyt kan werden bemagtigt. Wij hebben overzulx dese stilswijgende insimulatie niet ongemerkt willen passeeren, maar gelast zulx met eenige bewijsen te verifieeren. Den vervoer van lijwaaten alhier op de hoofdplaatse van de Compagnie ingekogt en ten blijke vandien gesjapt, hebben wij gepermitteert vrijelijk te mogen doen, ofschoon het opperhoofd Ter Herbruggen het contrarie heeft versogt, dat wij, als onbillijk zijnde, om reeden als voormeld hebben afgewesen. 
In 1763/64 bedroegen de totale inkomsten ƒ 31. 009 en de uitgaven ƒ 29. 961, zodat er een positief saldo van ƒ 1048 is. In 1762/63 overtroffen de uitgaven de inkomsten met fol. 1563 ƒ 26. 086, zodat het laatste boekjaar in vergelijk met het voorafgaande een verbetering van ƒ 27. 844 Deze berekening is onduidelijk. laat zien. Dit is het gevolg van de vermindering van het aantal dienaren en toont het voordeel van dit klein-bemande kantoor voor de Compagnie. Het maakt zijn uitgaven goed, wat, evenals de Hoge Regering, in het vervolg Heren XVII aangenaam zal zijn. Omdat ze daar nog niet zijn aangekomen, wordt niet ingegaan op de eis van de gouverneur van Lifao om enige met name genoemde Portugese deserteurs, die het bestuur naar Batavia had doorgestuurd, terug te zenden. Wel is geschreven dat het gunstig is, dat de koning van Maubara drie Solorezen van de Compagnie, die naar zijn zeggen te Lifao met geweld waren aangehouden, heeft teruggezonden. Per eind augustus 1764 bedroegen de voorraden ƒ 114. 706,- en waren de schulden verminderd tot ƒ 8780, waarover niets valt op te merken. fol. 1564 Op de klachten van het opperhoofd Johan Willem Daniel Erhard ter Herbruggen over het gedrag van de secunde en andere raadsleden, zeggen dezen zich daarvan niet bewust te zijn. Om zich bij de Hoge Regering te kunnen verantwoorden, vragen zij de tenlastelegging te mogen weten. Dit is toegestaan en Ter Herbruggen is bevolen deze schriftelijk op te geven. Vanwege de redenen gesteld in het geheime besluit van 20 december 1764, zijn het huidige opperhoofd Ter Herbruggen, die zich vrijelijk mag verantwoorden, en de secunde Hendrik de Lange met stilstand van gage naar Batavia ontboden. Ter Herbruggen wordt vervangen door onderkoopman mr. Bartholomeus van Voorst, die met de Jonge Petrus Albertus, welke op 6 november vertrekt, naar Timor zal gaan, zodra hij van Sumatra's Westkust is teruggekeerd. Tot secunde is de secretaris Van Este benoemd, die vervolgens door de boekhouder Elders wordt opgevolgd. Tenslotte wordt verwezen naar de besluiten van 8 mei, 3 juli, 3, 13 en 30 augustus, 6 en 18 september, 6 en 23 november, 14 en 20 december 1764, naar de gewone en geheime brief van 31 december naar Timor, en naar de vandaar ontvangen brieven. 
Palembang fol. 1565 Men zal vermijden om de verdrietige zaken die over de peper van Palembang en het tin van Bangka in de brieven van 8 mei en 20 oktober 1764 zijn bericht, te herhalen. De brief van 20 oktober was ook een antwoord op die van Heren XVII van 29 september 1763. Uit Palembang is dit jaar aangevoerd: 3. 537. 340 lb Bangka's tin, 925. 960 lb zwarte peper, 5246 lb witte peper, ƒ 1000,- aan koperen duiten en enige te Palembang niet te verkopen armozijnen en fluwelen. Met de sloep Nachtegaal en de bark Draak werden vanuit Palembang 125. 000 lb tin, 39. 894 lb zwarte peper en de reeds genoemde 5246 lb witte peper overgebracht, die samen met de fluwelen en armozijnen etc. een waarde van ƒ 41. 148 hadden. Samen met ƒ 1. 084. 822, wat te Batavia werd betaald voor 3. 412. 340 lb tin en 886. 066 lb peper die door de Palembangers zijn aangevoerd, komt dit op ƒ 1. 125. 970. fol. 1566 Doordat onder de aangevoerde peper nog een partij van het vorige jaar is, maakt deze al geringe aanvoer niet eens de hoeveelheid uit wat voor dit jaar werd ontvangen. Deze vertraagde aanvoer is veroorzaakt, doordat de schepen die de peper en het het tin zouden overbrengen, zoals reeds bericht, bij Bangka op een gunstige wind moesten wachten. In de brief van 20 oktober 1764 werd reeds gemeld dat er tussen 14 december 1763 en eind april 1764 in de 29 vaartuigen waarvoor passen zijn uitgegeven, maar 547. 125 lb peper en 2. 699. 714 lb tin geladen werd. Daar waren drie scheepjes van Compagnies onderdanen uit de Sungaiauwir bij. Op 23 maart 1764 zijn de gewone en aparte brieven van de residenten van 15 augustus 1762 tot 15 augustus 1763 besproken. In het gewone en geheime fol. 1567 antwoord van 16 april 1764 en in dat van 16 augustus 1764, in antwoord op de brieven van 1 maart tot en met 30 april 1764, kon niet voorbijgegaan worden aan de geringe leverantie van peper. Een finaal besluit is echter tot het komende voorjaar uitgesteld.) Terwijl wij daarentegen, naar luyd van onse briefje gedateerd 2 october 
jongstweeken, de residenten gelastede dat zij den koning en, so het ook noodig was den kroonprins, mogten adverteren dat men wegens een excessief restant van ruym tweemiljoenen ponden van het meermelde mineraal, in het jaar 1765 ten hoogsten nog maar sooveel, of sesthienduysend picols souden kunnen accepteeren. Want schoon dit genoegsaam de helft minder zij, als het onvoorsigtig bepaalde bij het jongste geslote contract dicteerd, meenden wij egter tot het maaken dier dimunitie geregtigd te wesen en zulx ook sonder verwagting van werkelijke tegenstand, naar het deswegens onder ultimo december 1763 aan U Wel Edele Hoogagtbare gecommuniseerde, schoon wij ook nog geen direct antwoord van den koning op onse uytsondering dienaangaande gemaakt, gekreegen hebben. 
Op 6 augustus 1764 is de koning eraan herinnerd dat men hierop een antwoord verwachtte. Intussen is de eerste resident verweten dat hij op de voortdurende pogingen van het hof, of liever op de listige verzoeken van de ontevreden kroonprins, om voor een nog niet betaalde hoeveelheid van 12. 213 3/125 pikol tin die in 1762 boven de 20. 000 pikol was geleverd, het volle bedrag van rsd 15,- per pikol te ontvangen, had beloofd daarop bij de Hoge Regering te zullen aandringen en hoop had gegeven dat dit zou worden toegestaan. De eerste resident is erop gewezen dat hij daartoe niet bevoegd is, en hem is bevolen om het hof bij zulke verzoeken direct naar de Hoge Regering te verwijzen. Dat geldt temeer, omdat die hooghartige pangeran zelf had gezegd dat, als de koning zelf zou schrijven, deze niet de minste melding van die omstreden partij tin zou maken. De vorst is te kennen gegeven dat men een brief van hem afwachtte. fol. 1569 Die zou het mogelijk moeten maken om rsd 13,- per pikol te betalen. In de brief van 16 april 1764 was de koning bericht dat zijn gezanten ook dit jaar hadden geweigerd dit bod te aanvaarden. De resident had met zijn onvoorzichtige uitlating echter een goede bedoeling, daar hij de prins wilde geruststellen en hem wilde aanzetten peperstruiken aan te planten. In de brieven aan de sultan en de resident zijn nogmaals de redenen en de aanbevelingen vermeld. Dat was nodig, omdat, ondanks aansporingen, de levering van peper steeds verminderde en volgens de brief van de eerste resident van 7 april 1764 ook naar de mening van de koning de verbouw verwaarloosd was, waardoor de tuinen in verval waren geraakt. Maar de koning verklaarde ook fol. 1570 dat hij om een beter onderhoud te bevorderen, de verkoop van opium aan zijn onderdanen had verboden. Dit slaapsap hield de mensen van het werk. Ook had hij voor oude, geen vruchtdragende bomen enige honderdduizend nieuwe laten planten. De residenten hebben dit bevestigd en in antwoord op het uittreksel van de brief van Heren XVII van 29 september 1763, dat bij de brief uit Palembang van 12 september 1764 was gevoegd, hebben ze de 
aanplant op acht miljoen bomen begroot. Men hoopt daarvan op den duur het resultaat te zien. Er is bij de residenten ernstig geklaagd over de smokkel van peper uit Palembang en van grote hoeveelheden tin vanuit Palembang en Bangka naar China. Vooral is er een verwijt over gemaakt dat in 1763 de pantjalangs die voor het patrouilleren beschikbaar zijn, niet zijn gebruikt om bij Bangka fol. 1571 het overladen in jonken, of andere vreemde vaartuigen te verhinderen. De residenten hadden zich laten paaien door de misleidende bewering van de koning dat zijn onderdanen niet durfden te smokkelen, en de schepen die hun reis niet hadden kunnen voortzetten, waren daarop niet binnen de rivier teruggekeerd. Op deze verwijten antwoordde de residenten op 12 september 1764 dat de patrouillevaartuigen deze schepen enige tijd hadden geobserveerd en dat ze voortaan in zo een geval de bevelen direct zouden uitvoeren. Afgezien van onvoorziene omstandigheden zal dat zich niet meer vooroen, doordat het oude bevel om na eind april geen passen meer te verlenen, is vernieuwd. Op wat hierover onder verwijzing naar het geheime besluit van 4 mei 1764 in de brief van 6 augustus is geschreven, waarvan in de generale missive van 20 oktober al melding is geaakt, fol. 1572 hebben de residenten op 12 september, en in aparte brief van een dag eerder, geantwoord dat zij iedere verdenking van eerloze toegeeflijkheid ten aanzien van smokkel, laat staan samenspanning, van de hand wijzen en, zoals hen bevolen is, daarop bij anderen scherp zouden letten. Maar ze konden smokkel van tin niet voldoende verhinderen, doordat Bangka een grote omtrek heeft en de vorst het oogluikend toestaat. Volgens hen was het beste middel daartegen dat de vorst, overeenkomstig het contract, zijn hoofden smokkel naar Bangka zou verbieden. Wanneer deze zaken binnenkort besproken zijn, zal er verslag van gedaan worden. Over de laatste expeditie wordt slechts gemeld dat de pantjalang Reuk op de reis naar Batavia veel lekkage en zieken heeft gehad. fol. 1573 In een begeleidend briefje van 12 oktober 1764 rapporteerden de residenten dat dit vaartuig Palembang had aangedaan en dat de gezaghebbende stuurman, de kwartiermeester en enige matrozen waen overleden, zodat de stuurman zijn verdiende straf is ontlopen. Bij de besluiten van 26 en 27 april en 8 mei 1764 wordt een voorval beschreven, waaruit blijkt dat men niet alleen te water tegen de valsigheden van vreemden en trouweloosheid van bondgenoten op de hoede moet zijn, maar ook tegen schandelijke daden van onderdanen. Men vermeldt slechts dat twee slaven een nachoda van een vaartuig van de koning van Palembang er van beschuldigen dat hij op de rede van Batavia gestolen buskruit van de konstabel van Onrust had geocht. Dat de opzichter van het nabijgelegen eiland Kuiper, waar het kruit van Compagnies schepen wordt bewaard, in dezelfde tijd is gevlucht, versterkt deze beschuldiging. fol. 1574 
Deze nachoda, op wiens schip een hoeveelheid van 383 lb goed Batavia's buskruit werd ontdekt, is gearresteerd en het hoofd van deze vaartuigen is, onder bedreiging dat men alle vaartuigen in beslag zou nemen, bevolen al het gestolene te voorschijn te brengen. Maar de nachoda werd in gevangenschap ernstig ziek en men vreesde dat hij zonder berechting zou sterven. Om nieuwe verwikkelingen te voorkomen is hij vrijgelaten, maar de koning is er in een briefje van 6 augustus 1764 van op de hoogte gebracht dat men het uit onzekerheid moeilijk had gevonden zijn onderdaan aan de rechter over te geven en de nachoda uit inchikkelijkheid ten aanzien van de koning als persoon had uitgeleverd. Men verzocht de vorst de nachoda naar verdienste te straffen. fol. 1575 Uit een brief van 11 september 1764 blijkt dat deze behandeling de vorst zeer had behaagd. Hij verklaarde dat de nachoda geen 383 lb buskruit uit Palembang had meegenomen, maar dat hij hem toch ten voorbeeld zou laten straffen. De Hoge Regering was in andere gevallen minder toegevend. Zo is aan de gezanten van de koning transport voor 21 zogenaamde pelgrims naar Mokka, dan wel Surat of Bombay, geweigerd. Tevens is een verzoek om van de Compagnie 30 kleine stukken gechut, 60 snaphanen, 100 vaatjes buskruit en 2 bewapende en welvoorziene vaartuigen te mogen kopen afgewezen. De redenen dat tegen contante betaling slechts 50 snaphanen weren geleverd, zijn in het besluit van 19 juni 1764 vastgelegd. Op 30 maart was al besloten om de vorst van Palembang in het bijzonder het bouwen en repareren van vaartuigen te beleten, fol. 1576 omdat hij de vriendschap en het bondgenootschap slecht naleeft. In de 
geheime brief van 16 april 1764 is informatie gevraagd over de herhaalde verzekering van de residenten dat de koning goedgezind is en een alliantie voorwendt. In de aparte brief uit Palembang van 11 september 1764 wordt goedgezindheid als gefingeerd aangemerkt en men noemt bewijzen van de kwade trouw van de kroonprins. Volgens de resident waren er op instigatie van de Engelsen schermutselingen tussen 500 Maleiërs uit Benkulen en enige Palembangers uit de grensstreek. Met het oog op een herhaling zond de koning van Palembang ammunitie aan zijn onderdanen, waarbij echter de kroonprins een kwalijke rol zou hebben gespeeld. fol. 1577 De Hoge Regering zal dit alles in de gaten houden. De handelwijze van de residenten met het Engelse schip The Revenge, dat als vermeld in de brief 31 december 1763 in het eind van dat jaar voor de rivier verscheen, is goedgekeurd. Maar mocht voortaan een vreemd schip proberen de bank te passeren, dan moeten de residenten daartegen ter plekke protesteren, voorkomen dat ermee gesmokkeld wordt en de loodsen naar binnen laten komen, opdat deze niet door de vreemdelingen gedwongen worden om hun schip binnen te brengen. Aangezien de staatrekening over 1762/63, waarover al in de brief van oktober 1764 een opmerking werd gemaakt, een onaangename verslechtering ten opzicht van het voorafgaande boekjaar vertoont, is aangedrongen op vermindering van de uitgaven. fol. 1578 Desalniettemin zullen aanzienlijke uitgaven voor het verbouwen van de logie nodig blijven. Omdat er op het verzoek hoe dit zo zuinig mogelijk kan geschieden, slechts een ruwe berekening van het benodigde hout, kalk en steen is ontvangen, werd een besluit hierover uitgesteld, totdat een nauwkeurige begroting van de residenten is binnengekomen. Het is opgevallen dat er te Palembang niet alleen niet-gangbare duiten zijn, maar ook enige onverkoopbare goederen. Overeenkomstig het bevel zijn deze met vermelding van herkomst naar Batavia gezonden, namelijk 35 stuks armozijn, 236 1/4 el fluweel en 2 stuks perpetuanen. Op 23 november 1764 is daarover een besluit genomen om schade voor de Compagnie te voorkomen. fol. 1579 Uit de rendementen is gebleken dat wat rijst en houtwerk onvoordelig werd verkocht. Daar deze goederen uitsluitend voor eigen gebruik zijn, is verder verkoop hiervan verboden. Opdat Palembang, in het bijzonder ten nadele van de textielhandel te Batavia, niet met gesmokkelde waar wordt overspoeld, is bij besluit van 25 september 1764 bevolen slechts gemerkte textiel te laten binnenkomen. In plaats van met de afgeschreven pantjalang Standvastigheid, is met de pantjalang Lassum en de bark de Draak, inclusief de kosten van de pantjalang Lassum, t. w. v. ƒ 27. 006 aan diverse benodigdheden etc. naar Palembang gezonden. De Hoge Regering is ontevreden dat er nagenoeg niets aan de logie geleverd is, zodat er ter plaatse genoeg contanten over waren. Daarom zijn er geen munten gestuurd. Voor enige huishoudelijke zaken, fol. 1580 wordt naar de verzonden en ontvangen brieven verwezen. In de brief van 12 september 1764 wordt gemeld dat een ondertimmerman van de Huis Om, die met een rijkelijk onthaal door een bootsman van een Engels schip te Batavia was overgehaald te deserteren, naar Palembang was teruggezonden. De ondertimmerman beweert dat hij heeft kunnen ontvluchten, toen hij onder Bangka zeilende met enige maten naar de wal was gestuurd om timmerhout te kappen. Bovendien wordt bericht dat door een ernstige overstroming aanzienlijke schade aan het pepergewas is berokkend. In het antwoord op het uittreksel uit de brief uit Nederland beweren de residenten zeer onbezonnen dat, als er niet meer tin zou worden aangenomen als men gebruiken kan, de verbouw van peper vermindert. Daarom wil men meer dan nodig aannemen. Tenslotte staat in de brief van 12 september dat enige peperverbouwers uit Djambi, van wie in de brief van 8 mei 1764 reeds werd gesproken, die al vele jaren in Palembang werken en die al kleinkinderen hebben, volgens de koning van Palembang niet naar Djambi willen terugkeren. 
Djambi fol. 1581 Over Djambi is reeds het nodige medegedeeld in de brieven van 8 mei en 20 oktober 1764. Daarom vermeldt men slechts enige huishoudelijke maatregelen die naar aanleiding van de brieven van de resident van 16 januari, 12 mei en 5 juni 1764 in de vergadering van 23 maart en 25 september zijn genomen en de resident in brieven van 9 april en 5 november zijn bericht.) 
De sulthan, die den resident naar het schijnt redelijk wel setten mag, heeft hem in het laatste van 1763 met een besoek binnen de logie vereerd, en is bij die en eenige andere gelegenheden beschonken ter waarde van ƒ 565, 9,-. Hetwelk wij wel gepasseerd, dog het doen van schenkagiën als eene kostbaare nieuwigheyd voor het vervolg verbooden hebben, vermits zulx jaarlijks direct van hier geschied en wij niet slegts de ongelden van dit winsteloose comptoir so laag mogelijk tragten te houden, maar ook ons met den vorst in geen nieuwe schulden meenen te vermeerderen. Waarom ook de afgaave van eenige voor Zijne Hoogheid hier verkogte goederen en van een deel lijwaten, sonder dat van beiden de betaalingen bleek en sonder dat die afgaave elders dan bij het dagregister bekend gesteld was, gelaaten is voor rekening van den resident, met ordre om op de afgegeven Cormandelsche vijftig percento advans in reekening te brengen. 
Omdat de resident op 12 mei schreef dat hij ter delging van die schuld slechts wachtte op bevelen over de prijs van het goud, is hem bericht dat dit tegen ƒ 400,- het mark fijn aangenomen mocht worden. Over het gezantschap dat te Batavia verscheen, is in de brief van oktober 1764 geschreven. Aan het hoofd daarvan stond een zekere kiay demang Inda Nagara, van wie in mindering op Compagnies aanspraken op de Djambinezen in 1760 te Palembang een partij goederen in beslag werd genomen. Resident Ajax Fredrik van Solms beloofde hem in 1761 restitutie te zullen bepleiten, mits hij een niet eervolle voorwaarde nakwam. Omdat door verandering van omstandigheden de afzetting van de sultan uitbleef, is hier niets van gekomen. Er is bevolen deze zaak te laten rusten. Ook Inda Nagara heeft er bij zijn verblijf in Batavia niets over gezegd. De sultan excuseerde zich in zijn brief voor de lage rang van zijn gezanten. fol. 1583 Daarop is complimenteus geantwoord, maar er is wel verwondering over getoond dat de gezant overeenkomstig het tractaat van 1756 en 1763 geen pardon heeft gevraagd voor de vorige ongeregeldheden. Het verzoek van de vorst dat de huidige resident mocht aanblijven en dat hij om de twee of drie jaar een gezantschap naar Batavia mocht sturen, kon makkelijk worden ingewilligd. Maar hem is dringend verzocht om de Pantchinas, die Compagnies onderdanen zijn, overeenkomstig het tractaat naar de logie bij de Kumpeh te laten verhuizen, omdat er daar zo weinig volk komt om voor dagloon aan de logie te werken. Nadat hun conform het besluit van 25 september 1764 als betaling enige goederen waren gegeven, zijn de gezanten in november met hun eigen vaartuig vertrokken. Door de vroeg doorgebroken en sterke noordwestelijke wind is het schip teruggeworpen en bij Pamanukan gestrand. De gezanten zijn nu weer in Batavia in afwachting van een nieuwe gelegenheid voor vertrek. De overige rijksgroten van Djambi zijn fol. 1584 de Compagnie uiterlijk welgezind. Radja Adjie, die eerder tot de Malakse zeerovers werd gerekend, heet nu pangeran Sutawidjaja. Hoewel de resident hem in zijn brief van 5 juni 1764 niet meer dan een zeerover noemde, beloofde Sutawidjaja deze rovers uit de wateren rond Djambi weg te houden. Zulke zwervers, want Sutawidjaja hoort te Riau thuis, zijn echter niet te vertrouwen en daarom is bevolen hem in de gaten te houden. De patrouilletocht van de sloep Leguaan, die de resident zonder goedkeuring en kennelijk uit eigen belang naar Jonkal had laten uitvoeren, is inclusief schade op de meegegeven textiel in de brief van 9 april 1764 voor zijn rekening gelaten. Hoewel hij op 5 juni schreef dat deze sloep zonder nadeel was teruggekeerd, is hem gevraagd of ook de goederen onbeschadigd waren. Men komt hierop terug. De resident benadrukte fol. 1585 dat in de wateren van de omgeving gepatrouilleerd moet worden, omdat ze vol met smokkelaars in opium, peper etc. zijn. Hij meent dat de gezagvoerder van de Leguaan, stuurman Veldhuijsen, daar het beste inlichtingen over kan geven en dat hem het veiligst het commando over een patrouilletocht toevertrouwd kan worden. In het aanstaande voorjaar zal hierop teruggekomen worden en er is bevolen om Veldhuijsen, die voor de tweede maal met de Leguaan naar Djambi is vertrokken, spoedig te laten terugkeren. Als de beloften maar half nagekomen worden, zal 
de verbouw van peper aanmerkelijk toenemen. De opbrengst was dit jaar echter maar 3000 lb, die inclusief onkosten op ƒ 13, 12,- de pikol te staan kwam. Dit is geaccepteerd, maar er is wel bevolen om in het vervolg niet meer dan de contractuele prijs van rsd 5,-, of ƒ 12,-, te betalen. Uit het besluit van 23 maart 1764 blijkt dat een zichtzending van 10 taël stofgoud na smelting en essayering op ƒ 445, 17,- het mark fijn uitkwam. De resident is geschreven er voortaan inclusief de onkosten niet meer dan rsd 18 of 18 1/2 fol. 1586 per reaal fijn aan te besteden, wat op ƒ 388, 16,- à ƒ 399, 12,- het mark fijn uitkomt. De resident mag voorlopig 500 bossen bindrotan voor zeven Spaanse realen de 100 bossen van ieder 100 rotans inkopen. Van de inkoop van drakenbloed is geheel afgezien. Van de handel verwacht men weinig. Er doen zich hinderpalen voor, zoals het terugzenden van 100 stuks Bengaalse armozijnen wegens ongewilde kleuren, terwijl er daarover bij de bestelling niets specifieks was vermeld. Het verlies daarop bij de publieke verkoop van ƒ 347 is de resident in rekening gebracht. Op berichten dat er van Malakka textiel was ingevoerd, is daarheen geschreven dat dat verboden was, en de resident van Djambi is bevolen het verbod op invoer van ongemerkte, dus gesmokkelde doeken te handhaven. De logie heeft in februari 1764 zwaar geleden onder een overstroming, die volgens de rapporten om de zeven jaar voorkomt. Als men de grond niet drie à vier voet ophoogt, wordt de logie onbewoonbaar. fol. 1587 Nu moest de bezetting zich op de bolwerken terugtrekken en de zieken naar de bark Leervis brengen. Er is nog geen toestemming gegeven om de bedorven en verloren levensmiddelen af te schrijven, omdat de resident de hoeveelheid van het verlies verzuimd heeft te noteren. Hij kreeg wel toestemming om de grond binnen het fort met het aanwezige volk langzamerhand op te hogen. Men hoopt dat de resident met de bestelde materialen, die hem zijn toegestuurd, het werk aan de gebouwen zal kunnen afronden en de uitgaven eens op een normaal peil zal brengen. Hoewel daarover in een brief op 9 april 1764 reeds ontevredenheid werd betoond, zijn de negotie- en soldijboeken over 1762/63 nog niet ontvangen. Aangezien de resident door het voorkomen van onnodig schrijfwerk het best met de aanwezige schrijver kan stellen, is zijn verzoek om een tweede schrijver voor het bijhouden van de negotie- en soldijboeken afgewezen. In de brief van 5 november 1764 is nogmaals ongenoegen geuit over het uitblijven van de negotiepapieren. fol. 1588 Er is nog niet geantwoord op de verzochte afschrijving van de uitgaven, die volgens de resident in 1762/63 ƒ 19. 412 hebben bedragen. Dat is ƒ 3347 minder dan in 1761/62. Het rapport daarover van de visitateur-generaal is 5 oktober 1764 ontvangen en met marginale aantekeningen aan de resident toegezonden met de aanbeveling tot zuinigheid, het spoedig terugzenden van de vaartuigen en het beantwoorden van de uittreksels uit de vaderlandse brieven. Anders dan dit jaar in een ongetekende bijlage, moet de resident het antwoord in zijn brief opnemen. Hij dient slechts de vragen te beantwoorden en niet, zoals onlangs, uit te wijden over de redenen voor het sluiten en heropenen van dit kantoor. Aan de beperkte personele veranderingen kan voorbijgegaan worden. Met de bark Leervis en de sloepen Leguaan en Nachtegaal werd uit Djambi t. w. v. ƒ 1213 ontvangen en is er met de sloepen Taxisboom, Leguaan en Vreedebest t. w. v. ƒ 28. 876 aan benodigdheden heengezonden. 
Siam fol. 1589 In de brieven van 8 mei en 20 oktober 1764 zijn zowel de bezwaren van resident Anthonij Abraham Werndley tegen de verkoop van de logie te Siam opgenomen, alsook dat op 6 augustus werd besloten deze aan te houden. Men beperkte zich toen tot het doen van de jaarlijkse bestelling en enige punten die direct vermeld dienden te worden. Voor zover mogelijk wordt daaraan nu voorbij gegaan. Men noteert) 
dat hoeseer den bercquelang ten opsigte van de vermindering der prijsen van het sappanhout en de verhooging van den ducaton en de Spaanse reaalen, zijn onvermoogen had te kennen gegeven om de Tjauw Clangers daartoe over te haalen, dien ervaaren staatsman ons al egter bij zijn Edele missive, alhier den 9 februari ontvangen, onder meer andere blijken van genegentheyd, wel heeft willen bedeelen dat Zijn Excellentie, considererende den band van onderlinge vriend en bondgenootschap, de Clangers eyndelijk had 
bewoogen de ducatons op 40 en 41 en de Spaanse realen op 50 en 51 het catje zilver te stellen met restitutie van de 40 catjes zilver in questie, mitsgaders ten aansien van de negotiewaren, de bhaar thin in prijs te verminderen tot twee thaylen en het picol sappanhout tot 2 pahaas, thien masen en een poeang met bijvoeging dat, so de Compagnie van haare 
zijde nu geen negotiegoederen na dat rijk kwaamen af te senden, zulks schijnen zoude of de Siammers de Compagnie hadden misdaan. 
De phra-klang is geantwoord dat de resident met hem over de verminderingen en de meest gewilde waren mag overleggen, opdat er door de Compagnie op een voordeliger manier handelgedreven kan worden. Maar de resident mocht niets definitiefs afspreken en moest alles aan de Hoge Regering voorleggen. Deze heeft dit jaar nog aangedrongen op teruggave fol. 1591 van zeven zakken dukatons en 16 kati en 15 taël tikals die bij Nangpaan zijn. Men is van mening dat die van de koning en rijksbestuurders, dan wel van de prinsessen, teruggevorderd kunnen worden. Men liet weten dat men het strijdig met de eer van het hof vond, dat een zo aanzienlijke bondgenoot van Siam onder de solvabiliteit van één particulier persoon zou lijden. Maar men vreest dat er van dit bedrag maar weinig zal binnenkomen. Het is niet alleen goedgekeurd dat de resident het vorige jaar de levering van textiel heeft aangehouden, totdat het nog ontbrekende sapanhout t. w. v. ƒ 6162 was ontvangen, maar hij dient deze methode ook voort te zetten. Bovendien moet hij zich niet meer dan nodig is iets aantrekken van de klachten van de phra-klang dat de Compagnie niet méér witte textiel had gestuurd, alsmede dat het laatste geschenk oneerbiedig klein was geweest. Zolang er geen voordeliger handelswoorwaarden waren te bedingen, is deze methode het meest doeltreffend fol. 1592 om jaarlijks geen vordering op de koning te houden. Het dient ook om het verlies voor de Compagnie op de geschenken, dat opnieuw ƒ 545 was, zo dragelijk mogelijk te maken. Men heeft daarom met tevredenheid in de brief van de resident van 25 januari 1764 gelezen dat, exclusief de verliezen op de geschenken en de schuld van 1738/39, de phra-klang door goed beleid de schuld van de koning teruggebracht heeft tot 54 pikol en 18 kati sapanhout, alsmede 10 bahar, 1 pikol en 37 9/4 kati tin. Wederom is de resident aanbevolen om de aflossing te bevorderen. Het is acceptabel dat er op een inkoopbedrag van ƒ 16. 117 een winst van ƒ 9475, ofwel 58 3/4 is gemaakt, en bovendien 53 %, ofwel ƒ 788 op een partij van ƒ 1480,-, in plaats van ƒ 514 die Anthonij Abraham Werndley abusievelijk heeft genoemd. Een besluit over 90 flessen bedorven rozenwater, die ten geschenke waren gegeven, wordt uitgesteld tot de verantwoording daarover van Werndley is ontvangen. De phra-klang, fol. 1593 die als ontvanger de kwaliteit had moeten kennen, schreef dat er 40 flessen bedorven waren. Aan dit verschil kan men niet voorbijgaan. In de veronderstelling dat het nog goed was, werd een stuk onverkoopbaar blauw laken op verzoek van de resident op de rekening van geschenken ingeboekt. Er is slechts toestemming verleend tot afschrijving op door Werndley gegeven geschenken t. w. v. ƒ 919 voor zover die voor de ontvangst van de bevelen in de brief van 16 augustus 1763 zijn gedaan. Op voorstel van de gouverneur-generaal is er op die grond toestemming gegeven om slechts de helft van ƒ 320,- voor een nieuwe vlaggenstok af te boeken. Het vorige jaar waren daarvoor, en voor andere uitgaven, bedragen vastgesteld, waarvan slechts met speciale toestemming van mocht worden afgeweken. fol. 1594 De uitgaven in 1762/63 bedroegen ƒ 7367,-, wat een vermindering van ƒ1131 vergeleken met het bedrag van ƒ 8498 in het voorafgaande jaar is. Op grond van de redenen genoemd door de resident, is dit goedgekeurd. De inkomsten in 1762/63 waren ƒ 9661, wat ƒ 3291 minder is dan in het voorafgaande jaar. Resident Werndley werd ernstig aangespoord om de uitgaven op het door de Hoge Regering vastgestelde bedrag te brengen, tenzij hij het meerdere zelf zou betalen. Daarom is het verzoek van de resident om de gage van de tolk op ƒ 640,- te handhaven, in plaats van ƒ 320,- die in het reglement is vastgesteld, afgewezen. Aannemende dat hij aan wat er in het reglement beoogd wordt zal voldoen, wordt er aan de verantwoording door de resident op het bericht van de visitateur-generaal 
voorbijgegaan. fol. 1595 Betreffende de verantwoording van de allang overleden assistent Nicolaas van Berendregt, die het voorafgaande jaar aan de resident is toegestuurd, is de resident op 25 augustus 1764 geschreven dat er van Van Berendregt's verantwoording een afschrift aan de advocaat-fiscaal overhandigd zal worden met de antwoorden die assistent Bang en de matrozen Hendrik Canter en Jan Cornelis Munnik op vragen hebben gegeven. De advocaat-fiscaal zal er naar bevind van zaken mee moeten handelen. Bovendien is besloten dat ƒ 320,- uit Berendregts boedel moet worden voldaan. Hij had dit bedrag aan de Compagnie in rekening gebracht voor spiegels die hij aan de phraklang had geschonken, terwijl hij zich deze op bedriegelijk wijze uit de boedel van het gewezen opperhoofd Bang had toegeëigend. Uit die boedel moeten eveneens 16 koyang rijst, die ook het eigendom van Berendregt waren, vergoed worden. Ook verwacht men dat de resident de belofte om de in het voorafgaande jaar bestelde 200 kojang groene katjang te leveren, zal inlossen. fol. 1596 
De inkoop van 1100 verglaze à ƒ 25,- de 100 stuks is goedgekeurd, hoewel men het met deze voorraad wel voor vijf jaar zal moeten stellen. Betreffende de schepen en vaartuigen is de verstrekking aan het schip de Jager van ƒ 352,- goedgekeurd, maar ƒ 500,-, die niet aan dit schip hadden moeten worden toegerekend, maar aan de Gustaaf Willem, dienen door resident Anthonij Abraham Werndley vergoed te worden, tenzij hij goede argumenten voor kwijtschelding weet aan te voeren. De lading die laatst genoemd schip had aangevoerd, was al voor het grootste deel verzonden, en de resident heeft niet aangegeven ten laste van welke goederen deze kosten gebracht moeten worden. Onder de huishoudelijke zaken heeft men met grote ergernis geconstateerd dat de uittreksels uit de brieven uit Nederland, ondanks herhaald bevel, door de resident niet in de marge waren beantwoord. fol. 1597 Was er voordien nog in een apart geschrift geantwoord, dit jaar was de resident nog een stap verder gegaan en had van de huishoudelijke zaken niet, of nauwelijks, melding gemaakt. Om geen verdere aanleiding tot zulke slordigheden te geven, kreeg hij een boete van twee maanden gage ten gunste van de armenkas van de diaconie te Batavia. Men hoopt dat deze zachte correctie de resident tot een betere nakoming van de bevelen zal brengen. De behandeling van een verzoek om een overleden slavin In de tekst is slaaf veranderd in slaavin. en vier weggelopen slaven te mogen afschrijven, is opgeschort totdat er bewijzen zijn ontvangen en duidelijk is dat de resident alles heeft gedaan om ze te achterhalen. Om exacte informatie te hebben over Palembangse vaartuigen die in Siam en elders komen handeldrijven, is op 4 mei 1764 besloten om de resident ernstig aan te bevelen te noteren wanneer ze aankomen en weer vertrekken, hun lading fol. 1598, 
wat de naam van de anachoda is, wat hij verder van belang acht voor de kennis over hun handel en waar zij heengaan. De resident moet de originele passen van deze schepen innemen, deze naar Batavia zenden en de anachodas zonder kosten een nieuw exemplaar verlenen vóór hun vertrek. Wanneer men zo van resident Anthonij Abraham Werndley de ware aard van deze vaart heeft vernomen, kan men de maatregelen nemen die in het belang van de Compagnie wenselijk zijn. Omdat het eiland Amsterdam ver weg ligt, is het verzoek van Werndley om daar een opzichter van de pakhuizen te mogen stationeren ingewilligd. In plaats van kwartiermeester Johannes Davids, die zich onder bescherming van een Siamse edele heeft gesteld, en de overleden assistent Heijkoop is daar de burger Christiaan Botsberg geplaatst, die al eerder op het eiland Amsterdam had gediend. Daar dit hetzelfde als de gage en het kostgeld van een kwartiermeester is, ontvangt hij daarvoor ƒ 18,- per maand. In plaats van het maar ongemerkt te laten gebeuren, had Werndley de gedeserteerde kwartiermeester Johannes Davids wel mogen oproepen. fol. 1599 Wegens de kwade gevolgen van dit gedogen, is hem bevolen dit voortaan na te laten en deserteurs terug te roepen. Davids' gage moet ingehouden worden. In overeenstemming met het bevel van het vorige jaar is het ontslag van assistent Bang en matroos Demetro goedgekeurd. Tevens is resident Werndley gevraagd waarom hij de opdracht om de matrozen Johannes de Ruyter en Willem van Essenhorst 
naar Batavia te zenden, nog niet heeft uitgevoerd. Het is nogmaals bevolen. Zoals reeds in de brief van 20 oktober 1764 gemeld is, bestond wat naar Siam is gezonden uit) 
879 pees salempoeris roode kust 1000 ,, moerissen 1600 ,, hamans groove Bengaals 100 ,, gerassen 265 ,, saanen met nog diverse andere benodigtheeden, schenkagiën en wat dies meer zij kostende ƒ 32. 960, 5, 8, en het vandaar ontvangene in 732. 427 lb. sappanhout 10. 200 ,, gember geconfijte 5000 ,, waxkaarsen 1019 ,, honing 1284 potten dito 
diverse kleinigheeden rendeerende ƒ 32. 822, 18, 8. 
Japan (fol. 1600 In de brieven van 8 mei en 20 oktober 1764 werd reeds vermeld welke schepen naar Japan zijn gezonden en wat de waarde van hun lading was. Aan goederen zijn verzonden) 169 stucken lakenras in soort 83 ,, in soort 120 kroonras ,, 74 perpetuaan ,, 6000 lb. quiksilver 55 pakken Kormandelsche lijwaaten in soort 12 ,, Bengaalsche lijwaten in soort 16 kisten zijde stoffen Bengaals dito 5207 roggevellen 3172 kannassers suyker poeder 139 dito kandij 400. 000 lb. sappanhout Siams 50. 000 ,, thin Bankas 11. 640 ,, poetjoek Soerats 7644 ,, katjoe Soerats 6028 ,, namrak Siams 8088 ,, garioffelnagulen 125 ,, kamfer Baros 10. 000 ,, peper swarte geharpte Bantams 1389 1/2 ,, elephantstanden 3000 ,, kattoene garen Javase dispens in soort 203 ,, schildpadshoorn 
buyten verscheide kleinigheeden die geen bijsondere aanhaaling in desen vereisschen. 
De handel werd in 1763 op dezelfde voet en tegen dezelfde prijzen gedreven. Doch de tarra van de suiker kon van 31 1/4 en 3 3/4 tot 28 1/8 en 30 1/2 lb per canaster verminderd worden en die van de kamfer van 21 tot 19 3/4 per balie. Volgens de brief van 6 november 1764 moest het bestuur daarvoor beloven om de nieuwe kroonprins op dezelfde voet als dat door 
de groten van het land wordt gedaan, geschenken te geven. Het opperhoofd Fredrik Willem Wieneke had dit op de hofreis nagelaten, omdat deze prins nog te jong was om er voor de Compagnie enig voordeel van te kunnen verwachten. Een geschenk zou waarschijnlijk in overeenkomst met zijn waardigheid moeten zijn. fol. 1602 Als men al zou kunnen volstaan met wat de kroonprinsen eerder kregen, dan is in de brief van 15 juni 1764 toch aanbevolen te trachten om er op den duur van verschoond te blijven, tenzij het belang van de Compagnie dat niet zou toelaten. Gezien de genoemde afgeperste belofte valt dat te vrezen, zeker daar het aanbieden van geschenken in Azië niet zozeer als een beleefdheid, dan wel als een eerbewijs wordt beschouwd. Het is onwaarschijnlijk dat de trotse Japanner in deze wegens de jonge leeftijd van de kroonprins inschikkelijk zal zijn, zeker daar de rijksgroten in het geven van geschenken zijn voorgegaan. Hoewel de nieuwe soorten extra fijne gingam taffachelas die het vorige jaar besteld waren, naar de wens van de Japanners waren, brachten ze niet meer dan ƒ 22, 8,-, of een winst van nauwelijks 20 5/8 op, wat maar 9 1/4 meer is dan de andere gingam taffachelas. fol. 1603 Op een kantoor als dit moet men zich daarbij maar neerleggen, want om de kieskeurige en dominante Japanners enigszins tevreden te stellen moet men zelfs Bengaalse textiel aanvoeren, die 26 tot 44 % verlies geeft. De Japanner is gewend de Compagnie de les te lezen en stoort zich er niet aan dat de inkoopsprijzen omhoog gaan, of andere dergelijke argumenten. Hij probeert tevens de retouren zo duur mogelijk te verkopen, wat weer is gebleken uit het dunne plaatkoper, dat, zoals gemeld in de generale missive van eind december 1763, tot tienduizend pond voor particuliere rekening aangenomen mocht worden, maar dat slechts te krijgen was voor de exorbitante prijs van ƒ 82, 16,- de 100 pond. Het bestuur begreep dat dit er niet aan besteed mocht worden. Dit is goedgekeurd. fol. 1604 Ook is geschreven dat men daar geheel vanaf zag, tenzij de prijs dezelfde zou zijn als voor dik plaatkoper. De koopwaren brachten in 1763 samen ƒ 379. 165 op bij een inkoopsprijs, inclusief de kosten, van ƒ 302. 562, wat een winst van ƒ 76. 603 betekent, of 25 3/8 Daaraan moet de gewone ƒ 124. 300 worden toegevoegd, die ten laste van de retouren zijn gebracht, en ƒ 12. 000,- die de Japanner jaarlijks op de verkochte goederen toegeeft, wat samen ƒ 136. 300,- is. Dit brengt de inkomsten op ƒ 212. 903. Het afgeboekte op de winst- en verliesrekening aan ondergewicht en commissie op de goederen in het algemeen, en het staafkoper in het bijzonder, is ƒ 65. 030. fol. 1605 Dit brengt de inkomsten op ƒ 147. 873, of 48 7/8 De uitgaven bedroegen ƒ 111. 500, zodat, zoals reeds in de brief van eind december 1763 vermeld stond, er een positief saldo van ƒ 36. 373 was, of 12 %. In 1762 bedroegen de inkomsten 58 3/4 en het positieve saldo 16 7/8 wat een nadelig verschil van respectievelijk 9 7/8 en 4 7/8 is.) 
Hetwelk voornamentlijk veroorsaakt is door de aanrekening der Nederlandsche goederen in Indisch of ligt geld, waardoor de winsten op deselve evenredig minder schijnen, wanneer de in- en verkoopsprijsen eguaal zijn, en selvs veele verlies in plaats van voordeel schijnen te geven, alsook dat, schoon de generaale lasten in het jaar 1762 wel ƒ 5550, 18, 8 meer als in 1763 geweest zijn, het comptoir egter wel ƒ 11. 318, 16, 8 schijnt ten agteren geraakt te zijn door eene vermindering der winsten en voordeelen, die wel ƒ 16. 869, 15,- bedraagt. Hetwelk wij met een enkelde aanmerking gepasseert hebben. 
Bij het controleren van de papieren, en in het rapport van opperhoofd Fredrik Willem Wieneke van 19 december 1763, in het bijzonder van de rekeningen van iedere opdracht, bleek dat er geen enkele aanleiding is het bestuur er van te verdenken dat het er niet alles aan heeft gedaan de inkomsten te vermeerderen en de uitgaven te verminderen. Na aftrek van de ontvangen 30 zijden japonnen bedroegen de geschenken ƒ 50. 836 bij inkoop en ƒ 54. 252 bij verkoop. Dit is bij inkoop ƒ 6625 en bij verkoop maar ƒ 1492 minder dan in 1762, doordat men bij een gebrek aan rariteiten meer goederen die winst geven, ten geschenke moest geven, maar waarvan bij de hoeveelheden waarin zij werden gegeven, de inkoopsprijzen laag zijn. Daar zuinigheid werd betracht, is dit goedgekeurd. fol. 1607 De kosten van de hofreis waren ƒ 23. 265, of ƒ 93 meer dan in 1762. Er is bevolen deze kosten niet verder te laten stijgen. 
De opdracht van Heren XVII om slechts 20. 000 lb Satsumase kamfer voor Europa en niets voor Azië te leveren, is conform het besluit van 19 mei 1764 doorgegeven. Dit moet op een geschikte manier worden uitgelegd met het argument dat de Engelsen, daar waar Chinese kamfer aftrek vindt, de markt overspoeld hebben. Maar er moet gewaarschuwd worden dat, op straffe van verbeurdverklaring, de markt te Batavia voor particulieren gesloten blijft. Dit is wat de handel betreft. Over huishoudelijke zaken valt slechts te vermelden dat het bestuur is bevolen slechts in aanwezigheid fol. 1608 van de scriba te vergaderen, hoe gering het onderwerp ook is. Hij moet de besluiten met zijn handtekening formaliseren en de antwoorden in de marge van de extracten uit de brieven van Heren XVII, zoals op de buitenkantoren gebruikelijk is, bij de jaarlijkse beschrijving voegen. Ten overvloede is dit in de brief van 15 juni 1764 nogmaals bevolen, alsmede om dit alsnog te doen met het excerpt uit de brief van 24 september 1761 aangaande koebezoar en katju die in 1758 werd teruggestuurd. Onder de dienaren waren er geen mutaties. Slechts valt te melden dat de Zuid-Beveland en Enkhuizen op 2 november 1764 van onder de Papenberg zijn vertrokken en op 5 december te Batavia zijn aangekomen met de brief van het bestuur van 24 oktober en het gewone rapport fol. 1609 van het teuggekeerde opperhoofd Jan Crans. In dit rapport wordt bericht dat de handel op dezelfde voet als in 1763 is gedreven, dat de algemene inkomsten ƒ 148. 133 hebben bedragen, of ƒ 260 meer, en de algemene uitgaven etc. ƒ 116. 447, of ƒ 4948 meer dan in het voorafgaande jaar. Zoals gevreesd, is het laatste veroorzaakt door het geschenk dat de kroonprins gegeven moest worden. De inkomsten waren maar ƒ 31. 685, of nauwelijks 11 1/4 % meer dan de uitgaven. Onlangs is nog aangevoerd 11. 000 kistjes, of 1. 320. 000 lb, staafkoper, 298 balies, of 20. 131 7/8 lb, Satsumase kamfer en enige kleinigheden samen t. w. v. ƒ 411. 316. Voor het komende jaar is slechts om 8000 kisten staafkoper gevraagd, waaraan wegens de grote voorraad weinig verloren gaat, als het hierbij blijft. 
Malakka fol. 1610 Voor enige reeds behandelde zaken wordt naar de brieven van 8 mei en 
20 oktober 1764 verwezen. Nu worden enige zaken uit de brieven van het bestuur van 18 januari, 31 maart, een aparte brief van de laatst gemelde datum, en 6 april 1764 gerapporteerd. Ze zijn in de vergadering van 18 en 19 juni 1764 besproken en de besluiten zijn in brieven van 3 augustus, 11 september, 2 en 13 oktober, en een aparte brief van 3 augustus 1764 aan het bestuur te Malakka medegedeeld. Met de Huis te Manpad, de barken Zeepaard en Leervis, en de pantjalang Parel d'Amour is aangevoerd) 417. 981 3/4 lb. thin in zeugen 
481. 000 ,, dito inktkookers 900 ,, geele aarde en 47 stuxs masthouten, enige andere kleynigheeden in gelde bedragende ƒ 310. 367, 12, -Waartegen de vervoer naar derwaards met de scheepen Osdorp en Langewijk, de barcquen de Leervis en t Zeepaard en de sloep den Nagelboom bestaan heeft in 60. 000 ronde Spaanse reaalen 312 lasten rijst tesaamen met eenige provisiën, geweeren, ammonitie en andere benodigtheeden monteerende ƒ 258. 308, 7, 12. Fol. 1610r-1611r. In de brief van 15 november 1764 uit Malakka werd de behouden aankomst van deze schepen gemeld. Over schepen en vaartuigen meldt men dat dit jaar het zenden van één schip niet voldoende was om rijst en andere bulkgoederen naar Malakka te vervoeren. Vooral de rijst was daar duur. Er is bevolen om de Langewijk op de terugreis Palembang te laten aandoen om daarvandaan de geleverde tin en peper mee te nemen. Bij de lading tin voor Batavia in de Zeepaard verzocht het bestuur in de brief van 31 maart om nog een ander dergelijk schip en twee degelijke patrouillevaartuigen te zenden. fol. 1612 Omdat die bark samen met de Leervis en Nagelboom is teruggestuurd en er te Malakka bovendien de pantjalangs Rustenburg en Buitenzorg zijn, hoopt men dat daarmee de wateren rond Malakka, waar het nu vredig is, zuiver te houden. Men twijfelt er echter des te minder aan nu de Leervis onlangs is teruggestuurd. Er is bevolen de pantjalang Surabaya, die geheel afgevaren is, voor de sloop te verkopen en men verwacht binnenkort uit Rembang twee sloepen, die daar voor Malakka op stapel staan. Over schepen van vreemde naties, waarvan er vele gepasseerd zijn, is niets op te merken, behalve dat aan een zekere Guillaume des Jardins, gezagvoerder van een Franse sloep, ƒ 4500,- is geleend. Omdat zulke leningen verboden zijn en men fol. 1613 weinig verwachting had van de wissel, die op vertoon van een lastgeving op de graaf De Maudave getrokken was om aan het bestuur te Nagapattinam te voldoen, liet men dit bedrag in de kas van de Compagnie storten. Hierover staat meer in de brief uit Malakka van 17 oktober 1763, waarin ook het verstrekken tegen betaling van een zwaar anker aan het Engelse compagniesschip The Neptune wordt gemeld. Dit is goedgekeurd daar volgens het bestuur dit schip anders de reis niet kon voortzetten. Maar men is ontevreden dat volgens de laatst ontvangen brief van 15 november 1764 aan de kapiteins van het Engelse compagniesschip Pitt en de brigantijn Nancy respectievelijk ƒ 3200 en ƒ 500,- werd verstrekt om door de dienaren te Madras aan het bestuur te Nagapattinam terugbetaald te worden. Het argument dat ze anders hun schulden te Malakka niet konden betalen, is onvoldoende om het verbod te overtreden. Hopelijk voorkomt het finale verbod bij besluit van 15 augustus 1764 fol. 1614 zulke overtredingen en zal de hoge prijs van uitrustingsgoederen, zoals die bij besluit van 8 mei 1764 werd vastgesteld, aan vreemde naties de lust ontnemen om zich bij de Compagnie van het nodige te komen voorzien. Wat de inlandse zaken betreft gedraagt de vorst van Siak, Radja Alam, zich hebbelijk. Het bericht in de brief van eind december 1763 dat hij het binnenlandse dorp Petapahan en omgeving met de wapenen had onderworpen, is volgens het rapport van de in mei 1764 te Malakka teruggekeerde afgezanten Everhard Cramer en Lemker onjuist. Zij gingen hem in Petapahan opzoeken, en rapporteren dat deze vorst dat wel van plan is geweest, maar daarin door de bendahara, of eerste minister, van de Menangkabwase vorst van pagar Udjung verhinderd werd. De genoemde afgezanten en de boekhouder Kaeks, die in oktober 1764 weer naar Radja Alam gingen, ontvingen in mindering op diens schuld naast rsd 356 fol. 1615 in Spaanse realen, 3 kati 6 3/4 maas goud à rsd 640,- het kati. Deze berekening mag excessief zijn, maar is niet nadelig voor de Compagnie, daar de vorst verzocht om het te Malakka aan handelaren uit Coromandel te verkopen en zijn rekening met de opbrengst te crediteren. Hij beloofde tevens de rest van zijn schuld spoedig te zullen voldoen. Echter van teruggave van de in de brief van 31 december 1763 genoemde vier achtponder kanonnen schijnt niet veel te zullen komen, daar de vorst blijft bij zijn bewering dat ze te Kampar in vijandige handen zijn gevallen.) 
Een vijandelijk besoek, waarmede Radja Alam in het voorjaar, gelijk men verwagtede, van de vereenigde magten van den koning van Trangano en sekeren Radja Ismaël, soon van den overleden Radja Mahometh, bedreigd wierd, heeft men op onse gestaadige aansporingen een goed deel vaartuygen tot defensie van zijn rijk doen wapenen en hij heeft wijders so veel blijken van welnementheyd, als men van een vorst die in de Straat Malacca huyshoud en gevolgelijk ondervinding van het roven en lorrendrayerijen heeft, verwagten kan. Wij hebben om zijn ongenoegen over de bepaling van den vaart van en op Java te stillen, qualificatie verleend om het getal van de passen aan Siacsche vaartuygen naar Javas Oostcust te vermeerderen, maar dat van degeene die van Batavia, Cheribon en Javas-Oostcust op Siac vaaren moogen, is op ses gelaten, wijl eene vermeerdering van den Siacschen handel niet als tot nadeel van Malacca gedijen kan. 
Het bestuur vindt sluiting van de vestiging op Pulau Pintu Gedong, waarover in de oktoberbrief reeds is gesproken, onder de huidige omstandigheden niet raadzaam. De bezwaren die het bestuur tegen sluiting aanvoert, zijn bekend en gelden evenzeer voor plaatsen 
die niet door de Compagnie bezet zijn, omdat de kosten niet doelmatig zouden zijn. Bovendien gaat het argument fol. 1617 dat te Malakka geen grotere bezetting wordt aangehouden dan de memorie van bezuiniging voorschrijft, niet op, daar het juist de bedoeling is door het sluiten van Pulau Pintu Gedong de bezetting te Malakka te versterken. Het gewicht van de argumenten die het bestuur in het meegezonden geheime besluit van 11 september 1764 gebruikt, zal in het voorjaar onbevooroordeeld worden gewogen om dan een finaal besluit naar Malakka te zenden. Over de overige vorsten langs Straat Malakka valt niets bijzonders te melden. Ten aanzien van in- en afschrijvingen, belastingen en vergoedingen zijn de in China betaalde meetlonen van de Kievitsheuvel deels uit de boedel van wijlen hoofdadministrateur Gabriël de Lopes met een bedrag van ƒ 2270 vereffend en deels voor ƒ 1078 ten gunste van de arme weduwe van onderkoopman Johan Gilbert afgeschreven. fol. 1618 De verzoeken van de weduwen van onderkooplieden en boekhouders Arij Verbrugge en Everhard Cramer om ontslagen te worden van respectievelijk ƒ 2198 en ƒ 6438 wegens fouten in de soldijen, zijn afgewezen, omdat het opperhoofd van het generaal soldijkantoor Thomas Fredrik Wannemaker heeft bericht dat daartoe niet overgegaan kon worden. Daar deze vrij excessief is, is een nadere verantwoording gevraagd van het afschrijven van 129 snaphanen, 5 donderbussen en 17 pistolen die bij het testen van 1209 snaphanen, 10 donderbussen en 86 pistolen zijn gesprongen. Er is bevolen om zulke rapporten in het vervolg te laten beëdigen. Over de geringe handel van de Compagnie valt slechts te berichten dat het restant textiel, dat jaren onverkocht was gebleven, met toestemming van de Hoge Regering met een winstje van 15 % werd afgezet. Volgens de brief van 31 maart 1764 gebeurde dit op krediet dat voor eind augustus 1764 moet worden afgelost fol. 1619 met Suratse ropia's. De vergoeding van het verlies op zekere beschadigde soorten is vastgesteld bij besluit van 18 juni en 30 augustus 1764. Om iedere schijn te vermijden dat de afzet van Compagnies textiel te Palembang en Djambi door particuliere aanvoer wordt belet, is in de vergadering van 25 september 1764 besloten het bestuur te Malakka te berichten dat vervoer naar die twee plaatsen, op straffe van inbeslagneming en een boete van vier maal de waarde, verboden moet worden. In de brief van oktober 1764 zijn de redenen genoemd om niet meer dan 500. 000 lb tin te accepteren. In de Malakse geheime resolutie van 11 september 1764 werd bepaald dat de levering uit Perak niet werd vastgelegd, omdat ze onder de bepaalde hoeveelheid was, en dat het ontbrekende door tin uit Selangor en vooral uit Rembau zou worden aangevuld, daar die het fijnst is. Wat de laatste twee gebieden meer dan het vastgestelde aanbieden, fol. 1620 moet zo goed mogelijk afgewezen worden. Men verwacht weinig van de pogingen van het bestuur de prijzen te verminderen. De staatrekening over 1762/63, opgenomen in de brief van 31 maart 1764, vertoont op een inkoopbedrag van ƒ 43. 076 aan goederen slechts een winst van ƒ 4306, of van 10 %. Dit is vooral veroorzaakt door een verlies van ƒ 3831 op stalen beitels, waarop 67 3/4 gemaakt moet worden, en er is ƒ 2679 gewonnen op ƒ 231 aan specerijen. Dit is niet geheel duidelijk. In 1762/63 bedroegen de inkomsten in totaal ƒ 131. 094 en de uitgaven ƒ 100. 299, zodat het positieve saldo ƒ 30. 795 is. Vergeleken met 1761/62 waren er ƒ 4132 meer inkomsten en ƒ 5391 minder lasten, wat een verbetering van ƒ 9523 is. Het bestuur is hierom geprezen en aangespoord goed op het huishoudelijk beleid te letten. De schulden van de inlandse vorsten Radja Sulayman van ƒ 6884 en van de radja van Trengganu van ƒ 439 worden dubieus geacht. fol. 1621 De schuld van de overleden Radja Mahmud van ƒ 2234 is als geheel hopeloos afgeschreven. De pachten voor 1764 zijn voor rsd 52. 958,-, of voor rsd 6088,- meer dan in 1763, gemijnd. Het bestuur berichtte dat er geen goud voor de vastgestelde prijs van rsd 17 1/2 per reaal van 24 karaat fijn kon worden ingekocht. Het bestuur kreeg verlof er ƒ 400,- het mark fijn voor te geven, maar omdat particulieren een hogere prijs bieden, en hun dat niet met sancties te verbieden is, twijfelt men er aan of er goud te bemachtigen zal zijn. Op 31 maart 1764 schreef het bestuur dat het uit de voorraad van 98. 601 Suratse ropia's wel 
60 of 70. 000 stuks kon missen. De Hoge Regering vroeg alles op dat niet tegen 30 stuivers uit te geven was, of het te wisselen tegen 120 duiten de ropia, als die conform de geruchten zo overvloedig waren. De gewisselde duiten en het restant in kas, dat per eind februari 1764 nog ƒ 47. 305 bedroeg, moeten naar Batavia opgestuurd worden. In de laatste brief van 15 november 1764 is daar niets op geantwoord en evenmin opgehelderd fol. 1622 vanwaar die ropia's in kas kwamen. Bij de controle van de inkomsten en uitgaven in 1762/63 is het opgevallen dat zich per eind augustus 1763 ƒ 100. 917 in de kleine kas bevond, terwijl ze volgens bevel maar rsd 6000,-, of ƒ 14. 400,-, mocht bevatten en het meerdere naar de grote kassa moest worden overgebracht. Dit voorschrift is vernieuwd. Aan de huishoudelijke zaken en de vestingwerken kan voorbijgegaan worden. Er is bevolen om de overgebleven reparaties deugdelijk uit te voeren en zich niet met lapwerk op te houden. Gouverneur David Boelen is op verzoek op 11 mei 1764 naar Batavia teruggekeerd om te repatriëren. Als zijn opvolger is mr. Thomas Schippers benoemd, commandeur te Bantam en eerder verscheidene jaren fiscaal te Malakka. Hij vertrok in augustus 1764 met de Osdorp fol. 1623 met een versterking van 100 soldaten. De bejaarde ds. Salomon van Echten kreeg het gevraagde gage en toestemming om naar Batavia te komen. In zijn plaats is ds. Johannes Theodorus van de Werth aangesteld, die reeds sinds 1762 assistent van ds. Van Echten is geweest. Personalia. Bij de kleinere bevorderingen en verhoging van gage is het reglement van bevordering stipt nageleefd. Daarvoor wordt naar de brief van 3 augustus 1764 naar Malakka verwezen. 
Sumatra's Westkust fol. 1624 Evenals over de andere kantoren moet over Sumatra's Westkust des te meer geschreven worden naarmate het er slechter gaat. De toestand waarin het kantoor zich bevindt, de ongevallen en hindernissen, de maatregelen daartegen en hun uitslag moeten uitgebreid behandeld worden. Ook als er verandering komt en een verbetering kan men niet korter zijn, doordat de rampen meestal een lange nasleep hebben. Nu worden de berichten en wat er door de Hoge Regering en het bestuur op Sumatra's Westkust sinds de generale missive van eind december 1763 is besloten en verricht, beschreven. fol. 1625 Er wordt voorbijgegaan aan wat reeds in de brieven van 8 mei en 20 oktober 1764 is vermeld en aan wat de aandacht van Heren XVII niet verdient. Voor de motieven van de bevelen, opmerkingen voor het bestuur en rectificering van zijn denkbeelden die niet expliciet vermeld hoeven te worden, verwijst men naar de vergaderingen van 19 en 26 april, en naar de uitgaande formele brief van 24 mei 1764. De bark Mossel en de sloep Goudvink raakten tussen 12 en 15 juni 1764 in een zwaar onweer. Het eerste schip kwam op 28 juli onbeschadigd in Padang aan. Het tweede fol. 1626 bereikte, na grote gevaren doorstaan te hebben, op 3 augustus deze haven, hoewel lek en onttakeld. Na lossing is het schip daar hersteld. De Mossel vertrok weer op 15 september en keerde op 1 oktober te Batavia terug. Met de Mossel, de Westfriesland, de Jonge Petrus Albertus en de twee sloepen werd er naar Sumatra's Westkust gezonden) de lading van de barq de Mossel ƒ 8. 862, 5, 8,, de sloep de Goudvink ƒ 25. 811, 5, 8,, t scheepje de Petrus Albertus ƒ 20. 604, 8, 8,, de sloep de Hazewind ƒ 1. 249, 16, 8,, het schip Westvriesland ƒ 305. 766, 15, -Dus zijn de factuuren buyten de posten van aanreekening in het geheel groot ƒ 362. 294, 11, -Waaronder begrepen zijn de volgende contanten en koopmanschappen, te weeten ƒ 21. 000 aan nieuwe Nederlands payement ƒ 15. 600 ,, realen van agten en ƒ 9. 600 ,, ducatons ofte ƒ 46. 200 tesamen 426 pakken Kormandelsche 78 dito Bengaalsche 40 dito Souratse lijwaten 4 dito dekens gekattoeneerde in soort 548 pakken lijwaaten en gekattoeneerde dekens in het geheel, na aftrek van 33 
pakken. 
Deze 33 pakken uit een lading van de Overschie waren opgeslagen in een peperpakhuis op het eiland Onrust en bij het inladen in de Westvriesland bleken ze door witte mieren te zijn beschadigd. Ze waren toen voor onderzoek naar Batavia gehaald en daar aangehouden, omdat het te laat was om dat schip niet te laten vertrekken. Er zouden dus in totaal 581 pakken verzonden zijn, wat één minder is dan eerder gemeld, doordat toen een pak met Bengaalse hemden en kousen uit Coromandel was meegeteld. Bovendien is verzonden) 
83. 096 lb. ijser plat aan staaven 1002 ,, staal 3000 ,, coffijboonen 30 leggers arrak en 180 lasten zout 
buyten eenige klenigheeden, nevens zooveel van de door de bediendens gevorderde houtwerken en andere behoeftens, als men nodig g'oordeelt heeft en de scheepsruymte maar immers heeft willen toelaaten. 
Met de Overschie op 16 februari, de sloep Goudvink op 9 april, de bark Mossel op 1 oktober 1764 is van Sumatra's Westkust mark fijn 706, 1, 7 127/1024 goud bij gewicht, 154. 139 lb peper en 8375 lb gesorteerde benzoë ontvangen.) 
Met Overschie 
18. 239 lb. peper swarte geharpte van Padang ten bedragen van ƒ 9. 380, 4, -30. 000 ,, swarte geharpte van Poelo Sjinko ƒ 4. 731, 11, 8 108 749/768 mq. gesmolte goud ƒ 35. 771, 10, -Met de Goudvink 184 4/156 mq. gesmolte goud ƒ 53. 020, 5, -Met de Mossel 125 lb. bensuin extra witte kostende ƒ 61, 3, 8 8250 ,, dito ordinair dito ƒ 2. 421, 11, -35. 900 ,, peper swarte geharpte van Padang ƒ 5. 831, 6, 8 30. 000 ,, dito dito dito ,, Poelo Tjinko ƒ 4. 743, 4, -523 917/1024 mq. gesmolten goud ƒ 149. 544, 4, -ƒ 265. 505, 13, 8. Fol. 1628r. Betreffende schepen en vaartuigen is het besluit van het bestuur van 15 mei 1763 om het tekort van verscheidene goederen op de inventaris van de sloep Goudvink, bij de overdracht door de gezagvoerder onderstuurman Dirk Boijsen, Batavia in de factuur aan te rekenen niet goedgekeurd. Het bestuur had voorgesteld om Boijsen, die met de sloep Hazewind naar Batavia was gekomen, op basis van een beëdigde verklaring dat hij die goederen niet te Batavia had ontvangen, daarmee te belasten of daarvan te ontheffen. Het bestuur is breedvoerig uitgelegd fol. 1629 dat het volgens het oude en bekende bevel de ontbrekende goederen ten laste van het maandgeld van Boijsen had moeten brengen, behoudens zijn recht om, zoals nu is gebeurd, daartegen bij de Hoge Regering bezwaar te maken. Door het breken van zijn dreg is de tandjungpura Kroonvogel bij hoogwater op het rif van Pulau Pisang vastgelopen. Uit de enigszins tegenstrijdige beweringen in de brief van het bestuur van 25 juni 1763 en hun eerdere besluit van 22 juni blijkt dat de gezagvoerder, kwartiermeester Casparus de Jong, geen wacht hield maar rustig lag te slapen. Dat zou echter niet de oorzaak van dit ongeluk zijn geweest, maar dat het schip is gebarsten, is toe te schrijven aan de hoge ouderdom. Het was in 1738 gebouwd en door goed toezicht sindsdien in de vaart gehouden. Het binnenhoutwerk was echter zo vergaan dat het schip het vastzitten niet meer kon hebben. fol. 1630 Er is mee ingestemd dat Casparus de Jong wegens zorgeloosheid tot matroos is gedegradeerd, dat de romp van de tandjungpura wordt gesloopt en dit schip wordt afgeschreven. Bij de bijlagen, zowel als bij de besluiten van het bestuur, ontbrak een rapport van wat er bij de sloop vrij is gekomen en wat er met het hout- en ijzerwerk is gedaan. Op de opdracht dit alsnog te rapporteren en dat voortaan niet na te laten, is bij de brief van 15 september 1764 een verslag ontvangen. De redenen die in deze brief en in die van 30 november 1763 zijn genoemd voor het lang vasthouden van de Overschie van 22 oktober 1763 tot 25 januari 1764 op de rede van Padang zijn geen verzinsel, noch verwerpelijk. fol. 1631 Het lossen was door de voortdurende regens vertraagd en bijna de gehele lading had uitsluitend met de enig overgebleven tandjungpura 't Klatergoud aan wal gebracht moeten worden, doordat de gebreken aan de schouwen door gebrek aan houtwerk niet verholpen hadden kunnen worden. Met daarbij ziekte onder de schepelingen, was de Overschie pas op 20 januari 1764 gelost. Dat kon men niet ongemerkt laten passeren en daarom is geschreven dat men voortaan bij zulke vertragingen duidelijke redenen wilde horen. Het argument van onophoudelijke regens en ziekte van schepelingen kon immers wel eens dienen om eigen traagheid en talmen te verbloemen. Er is aan herinnerd fol. 1632 dat schepen spoedig naar hun bestemming doorgestuurd moeten worden. Het bestuur is er niet in geslaagd om de sloep Hazewind zo te herstellen, dat ze goederen van enige omvang kon vervoeren. Samen met de Overschie is ze naar Batavia gestuurd. Hoewel het bestuur om vervanging heeft gevraagd, is deze sloep na te zijn hersteld weer teruggestuurd samen met de sloep Goudvink, die op Sumatra's Westkust thuis hoort, en de tandjungpura Schulp. Het kantoor zou daarmee voldoende vaartuigen gehad hebben, als de Schulp niet door tegenwind had moeten terugkeren. Het verzoek van gezagvoerder Dirk Boijsen, oud-gezagvoerder van de Goudvink, om ontslagen te worden van vergoeding van een hoeveelheid zout die hij in 1762 te weinig naar Batavia had vervoerd, fol. 1633 is bij besluit van 6 maart 1764 voorlopig afgewezen. Het bestuur is gevraagd of hij inderdaad de verklaring die hij in zijn verzoekschrift noemt, heeft overgeleverd, en zo ja, waarom die niet duidelijk vermeld met de brieven is meegezonden. Niet alleen is opgedragen dit alsnog te doen, maar ook om de secretaris van de politieke raad voortaan zulke stukken ter vrijpleiting van schepelingen in origineel naar Batavia te laten zenden en een kopie achter te houden. Deze papieren, die niet in 1762, zoals het bestuur schrijft, maar eerst op 4 februari 1763 te Padang zijn gepasseerd, zijn bij de brief van 15 september 1764 ontvangen. Ze waren wel eerder in een authentieke kopie ontvangen, maar zonder een vermelding in een brief, of in het register van verzonden verklaringen. fol. 1634 In de voorjaarsvergadering zal het verzoek van Boijsen behandeld worden. In de brief van 24 mei 1764 is het bestuur bevolen om een ondergewicht van 39/256 mark op goud dat de sloep Goudvink te Batavia heeft aangevoerd, door wie het aangaat te laten vergoeden. In het antwoord van 25 september 1764 wordt bericht dat de eerste administrateur Jan Anthonij Thierens hieraan gevolg zal geven.) 
De inlandsche saken betreffende hebbe wij bij den brief der bediendens van den 5 e may 1763 gesien dat de te Padang ten handel gekomene Songipagineesen den afgeganen commandeur Senff geklaagt hebbende, dat de inwoonders van Bhay Bongoes hen een bequaam verblijf- of intrekplaats geweigert en daardoor genoodzaakt hadden in de opene 
lugt te vernagten. De bediendens, vermits hen diergelijke beswaarnissen te meermaalen 
voorgekomen waaren, daartegen een billet hadden gepubliceert, hebben wij daarop in generaale termen g'antwoord dat men voor welgedaan aanmerkte, dat zij door alle moogelijke en gebruikelijke wegen en middelen sorgden voor de veyligheid der weegen die d' afkomende Songipagineese kooplieden moeten doortrekken, en dat se in de negorijen, of gehugten, lijfberging konden vinden, alsook dat degeene die hen 't zij aan hunne persoonen of goederen eenige overlast aandoen, strengelijk gestraft werden. 
Dat hebben de Padangse regenten inderdaad gedaan met het ter dood brengen van een Maleier die, toen hij betrapt werd op het bestelen van een Sungaipanees, enige mensen verwond had. Zo'n rechtsuitoefening is beslist noodzakelijk om de mensen uit het binnenland met de Compagnie te laten handeldrijven. De Sungaipanezen zeiden al direct dat ze dit nu veel geruster deden. Het bestuur verklaarde in zijn brief van 15 mei 1763 dat de gewezen resident te Baros, Coenraad Meertensz, zich schriftelijk voldoende heeft verantwoord over de klachten van de radja, of het koninkje, en de penghulus, of regenten, van die landstreek. Hierover was in de generale missive van 31 december 1763 reeds gesproken. fol. 1636 Uit de resolutie van het bestuur van 29 april 1764 blijkt dat het bekend is, dat de inlandse groten niet schuwen om residenten op onderhorige kantoren van fraude te beschuldigen, als deze in alles hun zin niet volgen. Bij besluit van 16 december 1763 zijn de verantwoording van Meertensz aan de fiscaal overgedragen, zowel als de stukken, waarin hij er van beschuldigd wordt dat er bij het overdragen van de kas aan zijn opvolger een tekort van ƒ 19. 871 was. Dit bedrag werd reeds in de brief van eind december 1763 genoemd. Toen is al terloops bericht dat zijn verantwoording hierover onvoldoende is. Meertensz heeft verklaard dat het verlies was ontstaan door ondeugdelijke kamfer die hij zich liet aansmeren, en het roekeloos in gevaar brengen van Compagnies goederen. Dat laatst gemelde is uitgekomen, doordat hij de pech heeft gehad dat het vaartuig met de hele lading verloren ging. fol. 1637 Op Baros is nu alles rustig en de vorst kan het met de huidige resident Constantijn Sibens goed vinden. Hopelijk blijft dat zo. Te Airhadji gaat de radja voort met een zeer gewelddadige en despotische rol te spelen en zou de handel gestremd zijn, als het bestuur blijkens zijn brief van 25 maart 1764 er niet in geslaagd was de tweedracht tussen de radja en de bergvolkeren, die door het geweld verbitterd zijn, te onderdrukken. Zo kon de tweedracht niet door een kwade geest vermeerderd worden en is wreedheid en despotisme door deze heerser beperkt door aan hem zeven in plaats van vijf penghulus, of rijksraden, toe te voegen. Deze maatregel is geheel goedgekeurd, alsmede fol. 1638 dat het bestuur de inlander heeft aangemoedigd om rijst en peper te verbouwen. Tevens heeft het bestuur de geschilpunten tussen de hoofdregent van Pokkandangen en die van Priaman, en hun buren tijdig weten bij te leggen. Voordien hadden de regenten een tijd lang zo'n goede verhouding gehad, dat het bestuur op 12 augustus 1763 had besloten om het voorwaardelijk bevel in de brief van 25 mei 1762 om de overbodige wachtpost te Priaman op te heffen, had uitgevoerd. Maar een tijdelijke kalmte voorspelt niet altijd blijvend goed weer. Toen het bestuur hoorde dat de regenten weer ongeregeldheden veroorzaakten, heeft het op 13 oktober 1763 besloten de post te Priaman weer met een sergeant, zes Europese en enige Buginese militairen te bezetten om het uitbarsten van de geschillen tot gewelddadigheden te voorkomen. Het bestuur verzekerde op 25 maart 1764 fol. 1639 dat deze wachtpost niet alleen nodig was om de eerbied voor de Compagnie te handhaven, maar voornamelijk om de wegen voor de passerende Riauërs en andere tot voorbij Passaman wonende kooplieden, te beveiligen. Bovendien werd het nodig gevonden er op toe te zien dat de verbouw van peper en rijst door de vadsige inlander niet verwaarloosd wordt. Omdat de huidige pagar, of omheining, te vervallen was om effectief tegen een onverwachte inlandse vijand te verdedigen, vroeg het bestuur in zijn brief van 25 maart 1764 toestemming om er een vereiste versterking te maken. Dit is uitermate vaag en de kosten zijn duister. Daarom is besloten dit pas goed te keuren, fol. 1640 wanneer een begroting van de kosten van een gepalissideerde wachtpost en van de jaarlijkse uitgaven voor de militairen is ontvangen. Uit de brief van 15 september 1764 van het bestuur blijkt dat het dit niet goed gelezen of begrepen heeft, want het schrijft slechts dat het het nut van deze post voor de landbouw, maar vooral voor het in het belang van de handel beveiligen van de wegen van Passaman tot Padang, steeds meer ondervindt. Daarom had het op 2 augustus 1764 besloten 
om met het vernieuwen van de palissade en de bouw van een goed huis te beginnen. Wegens het dubbele voordeel voor de Compagnie vertrouwde het bestuur dat het daaraan, volgens een begroting niet meer dan ƒ 2580,-, zou mogen besteden. Aan een begroting van de jaarlijkse kosten van de militaire bezetting wordt evenwel geheel voorbijgegaan. fol. 1641 Een sergeant die met 20 Buginese militairen vanuit Padang was gezonden om vandaar tot Passaman alle zoutbranderijen te vernielen, heeft bij terugkomst gerapporteerd dat de berg- en strandvolkeren zich daartegen niet zouden verzetten, als het zout maar voor verkoop naar Priaman gezonden kon worden, omdat de tocht naar Padang ver en moeilijk is. Het bestuur is nagegaan of deze mensen, zonder dat de kosten hoger zouden worden, of dat er een ander nadeel voor de Compagnie zou zijn, geholpen konden worden. Het bestuur slaagde daarin door met twee van de rijkste kooplieden af te spreken dat zij het zout in het pakhuis te Padang aannemen en het onder toezicht van hun eigen mensen vervoeren en lossen. Ze zullen ondergewicht en verlies voor hun rekening nemen en er te Padang in goud voor betalen. De Compagnie draagt dan slechts het vervoer fol. 1642 en risico ter zee. De Hoge Regering is het met het bestuur eens dat deze post te verwaarlozen is. Het vervoer kan geschieden, als de sloepen en tandjungpura's niet voor andere zaken nodig zijn, en het vaarwater tussen Padang en Priaman is zo kort en beschermd door eilandjes dat de vaartuigen weinig gevaar lopen. Om deze redenen en omdat er hoop is dat de afzet van zout toeneemt en de zoutketen met toestemming van de eigenaren vernield kunnen worden, is dit voorstel goedgekeurd. Als de vernieling met geweld zou moeten geschieden, zou dat aanleiding tot grote en langdurige ongeregeldheden kunnen geven. Uit de brief van oktober 1763 bleek evenwel dat het bestuur de gehuchten tussen Priaman en Pakkadangan een vast aantal zoutketen heeft toegestaan, daar geheime bouw toch niet verhinderd kon worden. De gehuchten hebben sluikbouw steeds gedaan, fol. 1643 ondanks maatregelen die daartegen van tijd tot tijd genomen zijn. Met deze toestemming voor zoutketen is ingestemd, als het aantal maar niet zo groot wordt dat de zouthandel van de Compagnie er onder lijdt. Maar het is zeker dat men niet zo toegeeflijk aan de inlander moet zijn, dat de zouthandel van de Compagnie geheel onmogelijk wordt gemaakt. Dat moet met zachte hand voorkomen worden en het is beter een klein aantal zoutketen te hebben, dan een groot aantal oogluikend toe te staan, dan wel zich bij de inlander gehaat te maken door ze telkens in brand te steken. Deze verdraagt het slecht dat hij bij een ander tegen een door deze te stellen prijs moet kopen, of daaraan gebrek moet lijden, wat hij op eigen kracht zelf kan produceren. De ervaring heeft geleerd dat men met geweld het spel niet meester kan zijn. fol. 1644 Men is het eens met de mening van het huidige bestuur in zijn brief van 15 september 1764 dat er over deze zaak onnodige ophef is gemaakt. Het bestuur verzekert dat er bij een matige toestemming van sluikbouw geen nadeel voor Compagnies zouthandel te vrezen valt. Omdat de Sumatranen zeer afkerig zijn van dwang, kan te grote strengheid hen wel eens balorig maken en de handel geheel blokkeren. Uit de lijst van 1 juni 1763 met alle textiel die in voorraad was, die het bestuur bij de brief van 25 juni had gevoegd, bleek dat vooral de Coromandelse witte en bruin-blauwe parcallen en de Bengaalse sollogesjes de vastgestelde prijs niet gehaald hebben, maar als de verschillende soorten door elkaar genomen worden, fol. 1645 hebben de Suratse goederen de marktprijs ruimschoots gehaald en de Coromandelse en Bengaalse bijna het vastgestelde percentage. Daarbij wordt opgemerkt dat de textiel, vooral de blauwe, op de schepen doorgaans aan groot bederf onderhevig is. Daarom zijn 67 pakken blauwe textiel, zowel als van de overige, tot nader bevel van de Hoge Regering aangehouden. Daar men de verkoop aan de trouw van het bestuur overliet, moest het wel beloven dat het zijn best zou doen er de hoogst mogelijke prijs voor te krijgen. Er was hoop dat het daarmee mettertijd beter zou gaan. Immers, gewoonlijk is het effectieve bod dat de kooplieden bij verkoop doen, wat hoger dan wat zij vooraf zeggen te zullen geven, als men ze daarom vraagt. Gezien de grote voorraad textiel en de geringe afzet te Batavia, is fol. 1646 om de afzet op Sumatra's Westkust te bevorderen, het bestuur gemachtigd om wat bij ontvangst van het formele antwoord nog niet is verkocht, voor de prijs daarin genoemd, of uiterlijk 2 of 3 % minder, te verkopen. 
Daarbij wordt er vanuit gegaan dat het goud op een gangbare prijs van ƒ 331, 4,- het mark fijn wordt berekend. Maar al de textiel moet wel verkocht kunnen worden en wel voor goud. Bovendien is het toegestaan om 81 pakken Coromandelse, 44 Suratse en 10 Bengaalse textiel, wat in totaal 135 pakken zijn, met één pak grote Coromandelse spreien, die in de verlangde soorten en plaatsen op bestelling aan Sumatra's Westkust zijn geleverd, op dezelfde voorwaarden te verkopen. Deze spreien waren op volgende bestellingen, waarbij ze niet waren genoemd, te Batavia overgebleven, wat niet direct geconstateerd kon worden. Op 4 december 1759 had de Hoge Regering namelijk besloten fol. 1647 om bij de kantoren die textiel leveren, geen aparte bestellingen voor ieder afzetkantoor meer te doen, maar om in het totaal vast te stellen welke hoeveelheden en soorten er voor de handel in Azië nodig waren. Bij het uitvoeren van de recente bestellingen is deze textiel, naar mate er op ieder kantoor winst op gemaakt kon worden, verdeeld en daaruit kwam het restant voort. Daar het door geen andere plaatsen werd besteld, wist men er geen bestemming zonder verlies voor, noch was een winstgevende afzet te Batavia mogelijk. Onder de bovengenoemde pakken textiel waren ook 6 pakken guinees en 3 Coromandelse bruin-blauwe salempuris, die voor Perzië waren besteld, maar daar niet meer nodig waren. Ze waren op Sumatra's Westkust volgens de prijscourant met een redelijke winst te verkopen. Maar 4 pakken fijne Hendiaalse karsaais, die op dezelfde manier als de bovengenoemde textiel waren overgebleven, fol. 1648 zijn, daar ze verlies zouden geven, te Batavia aangehouden om ze daar zo voordelig mogelijk te verkopen. Het bestuur is gewaarschuwd dat wordt verwacht, dat het van deze toestemming om enigszins onder de vastgestelde prijs te verkopen slechts gebruik zal maken, als het beslist noodzakelijk is om deze textiel niet renteloos te laten liggen, waarbij de textiel er maar slechter op wordt. Deze machtiging geldt echter niet voor de andere pakken, waaronder tevens 45 pakken zijn begrepen die te Airbangis gewild zijn, en die derhalve naar Padang zijn gezonden. Dit was geschied op een verzoek van de resident van Airbangis, Jan Boudewijns, aan de gouverneur-generaal. Daarbij was tevens een brief van de regenten en kooplieden gevoegd, waarin om een spoedige levering van diverse soorten textiel werd gevraagd. Tevens was daarbij op zicht een pak gekatoenneerde spreien naar Padang gezonden. Als het bestuur daar geen bezwaar in zag en de vastgestelde prijs te behalen zou zijn, moest het deze partij naar Airbangis doorsturen. fol. 1649 Anders moest het daarmee in het belang van de Compagnie handelen. De overige 390 pakken zijn het bestuur, conform zijn memorie van wat er nog op de vorige bestellingen werd verwacht, toegestuurd,) 
die zij deden dienen tot hunnen eisch voor anno 1764/5, schoon zij, mits den favorable aanschouw van de negotie, wel een ruymen eisch zouden hebben kunnen doen, 
en gedeeltelijk, omdat, schoon op de voorschreven memorie niet bekent stonden, volgens 
de voorschreven prijscourant aldaar met sortabele winsten konden aan den man geholpen werden, daar men alhier geen kans toe sag. Weshalven wij tot besluyt van dit articel nog maar te bedeelen hebben dat ons bij der ministers brief van den 15 e september deses jaars, bedeelt is, dat zij het oude restant van 76 pakken eindelijk, hoewel niet sonder veel moeyte, hadden van de hand geset, volgens de erlangde qualificaatie en wij haar bevoolen hebben alle de pakken die, naar onse bij deze gelegentheyd vernieuwde ordre, bij aanbreng ten eersten door gecommitteerdens stuk voor stuk moeten g'opend en g'examineert werden, alsdan ook te laten nameeten, teneinde wegens hunne bevinding schriftelijk, onder presentatie van eede, verslag te doen. 
Men is tot deze maatregel overgegaan naar aanleiding van het bericht in de brief van het bestuur van 25 juni 1763 dat er op het restant van 8 pakken guinees uit Bimlipatam bij nameting een tekort in lengte en breedte van 27 hele stukken werd geconstateerd. De verkoopwaarde van ƒ 443 is eerst Batavia aangerekend. Er is later besloten dit door degene die ze te Coromandel hebben aangenomen, te laten vergoeden. Om zo'n besluit geruster te kunnen nemen en uitvluchten van de inkopers de pas af te snijden, is bevolen dat zij het verslag van nametingen schriftelijk voor de Raad van Justitie onder ede moeten bevestigen. 
fol. 1651 Het bestuur heeft te Padang met de regenten van de vijf hoofdnederzettingen van Tigabelas Kota een verdrag van vrede en handel gesloten, dat bij het besluit van het bestuur van 10 juni 1764 is ingeschreven. Voor zover ze er niet strijdig mee waren, zijn de artikelen van de verdragen van 1727 en 1741 erin bekrachtigd. In het twaalfde artikel beloofde het bestuur om, als douceur voor het open en schoon houden van de wegen, jaarlijks aan ieder gehucht tien, of aan alle samen rsd 130 te betalen. Het bestuur beschouwde dit als het enige middel deze nederzettingen aan hun beloften te houden. De Hoge Regering vindt dit eervoller dan om nu en dan, als de wegen gesloten worden, de vrede voor veel geld te moeten kopen. Dat heeft de ondervinding geleerd. fol. 1652 Dit verzoek, dat het bestuur in de brieven van 25 juni 1763 heeft gedaan, is ingewilligd, omdat het douceur, daar het in plaats van het gangbare eerbewijs van 16 1/4 taël goud komt, geen extra uitgaaf is. Dat eerbewijs was volgens het besluit van 16 juni 1761 te Padang tijdens de voorganger van de laatst afgetreden commandeur steeds op het eerste verzoek toegestaan. In de brief van eind december 1763 is er reeds over gesproken en toen is een eerbewijs met het toenmalige bestuur als een slecht gebruik beschouwd, waar altijd van afgezien moet worden. Daar komt de Hoge Regering nu van terug. Dat ingeburgerde eerbewijs kon niet geweigerd worden, zonder er iets voor in de plaats te stellen. fol. 1653 De weigering heeft er toe bijgedragen dat de regenten, die het - zoals het bestuur terecht zegt - om het hebben en houden gaat, afkerig werden om in Padang te komen handeldrijven. Het nut van de compensatie blijkt uit de aanzienlijke afzet van 250 pakken gesorteerde textiel in eind februari 1764. De gezaghebber Hendrik van Staveren en zijn raad konden hier slechts om geprezen worden, omdat zij in hun brief van 25 maart 1764, waarin zij het nut van compensatie rapporteerden, van mening waren dat dit, naast eensgezindheid onder de inlanders en de komst van diverse bergvolken naar de kust, aan de herleving van de handel bijdroeg. Het bestuur had goede hoop dat het met het kantoor goed zou gaan en is nadrukkelijk aangespoord zich daarvoor in te zetten. Het bestuur betoogde dat het vaststellen van de prijs van het goud op ƒ 331, 4,- het mark fijn, fol. 1654 in de boeken tot een nominale vermindering van de winsten zou leiden, hoewel die effectief niet minder waren. Er is te verstaan gegeven dat dit geen argument voor een wijziging was, tenzij het bestuur onomstotelijk kon aantonen dat het goud in dat deel van Sumatra meer waard was. Om Heren XVII goed voor te lichten heeft men erop aangedrongen dat de vergelijking van de winsten op basis van de vorige prijs van het goud zal geschieden. Dit is gebeurd. In zijn brief van 31 oktober 1763 heeft het bestuur een bezetting aan de mond van de Lae Tapus slechts nuttig gevonden om de koning van Baros van zijn ongegronde vrees voor de Atjehers te verlossen. fol. 1655 Tevens meent het bestuur dat, zolang de Engelsen meester van Natal en Tapanuli blijven, ook het zenden van patrouillevaartuigen naar Baros voor verbetering van de handel geen zin heeft. De kleine vaartuigen van de Compagnie zouden niet kunnen beletten dat de Engelsen daar met hun kleine smokkelschepen zouden aanleggen en het nadeel dat ze berokkende, zou niet opwegen tegen de kosten voor de Compagnie van de patrouillering. De Hoge Regering was het hier volkomen mee eens geweest en heeft bevolen om bij de huidige omstandigheden van patrouillering af te zien. Het bestuur stelde voor om de inlander voor zijn producten dezelfde prijs te betalen als de Engelsen, omdat hij textiel en andere benodigdheden daar kocht, waar hij die het goedkoopst kon krijgen. Zo zou men niet achter het net vissen. fol. 1656 De vroegere prijzen zijn evenwel onverkort gehandhaafd,) 
aangesien de particuliere traffiquanten van dien land-aard daarmeede altoos beter een uytweg weten te vinden dan wij, bijsonder in desen tijd dat se op plaatsen daar zij bevorens op zijn best op een gelijke voet met ons waren, als in Bengale en Soeratta, door geweld van wapenen volkomen het meesterschap hebben weten te verkrijgen, en sig niet ontsien middelen van dwang en geweld te gebruyken om de inlandsche kooplieden te noodsaaken bij hen, preferabel voor andere, ter markt te koomen en voor hunne whaare eene convenable prijs te besteeden, hetzij daarvan weder schadeloos kunnen afkomen of niet. 
Bovendien geeft de slechte markt te Batavia, of elders voor benzoë reden tot twijfel, of de vastgestelde prijzen er daar wel voor te behalen zijn. Als oorzaak voor het verval van de handel te Airhadji, waarover reeds in de brief van 31 december 1763 en hierboven werd gesproken, wordt tevens aangemerkt dat de bevolking van Packalam Jamboe, dat de beste kooplui zijn die normaliter het beste goud aanvoeren, fol. 1657 reeds voordat zij met de radja ruzie kregen, minder te Airhadji als vroeger kwamen, sinds de Engelsen weer de zuidelijke delen van Sumatra's Westkust in bezit namen en de Packalammers vrede sloten met Palembang, waarmee zij enige jaren eerder in oorlog waren geweest. Het is begrijpelijk dat dan in 1762/63 de inkomsten van Sumatra's Westkust de uitgaven maar met ƒ 1508 hebben overtroffen. Te Pulau Tjinkuk hebben de inkomsten maar ƒ 5324 bedragen en te Airbangis ƒ 13. 952, wat bij het geinvesteerde kapitaal vrij gunstig is. Maar de uitgaven hebben de inkomsten met ƒ 6053 overtroffen. Niet alleen de gewone uitgaven liepen hoog op, maar ook die voor het vestigen van het kantoor, exclusief ƒ 1500,- die erbij is ingeschoten, toen de gewezen resident te Natal, Van Mosschel, dat kantoor lafhartig heeft verlaten. fol. 1658 In vergelijking met het kapitaal dat op andere kantoren is geinvesteerd, is de winst te Baros van ƒ 6257 acceptabel. Wat de bestellingen en voorraden betreft vond men de bestelling van geld niet zo noodzakelijk om daarvan meer dan de helft, of zoveel hierboven is aangegeven, uit te voeren. Er was meer reden om te denken dat er met de voorraden en met het geld in voorraad genoeg zou zijn. Daarom is het bestuur aangespoord de bestellingen en voorraden beter in de gaten te houden en geen extra bestelling te doen, zoals nu in zijn brief en in de aparte bestelling. Zo is ook uit de korte lijst opgemaakt dat er manschappen boven het vastgestelde aantal zijn aangehouden. Daarom is er van de 50 Europese militairen, fol. 1659 
die ter aflossing van diegenen die hun jaren hadden uitgediend waren gevraagd, en van 25 Buginese krijgers, van de eerste slechts de helft gestuurd. Bovendien werd het bestuur bevolen om de resident te Airbangis voortaan jaarlijks een bestelling te laten opstellen en naar Padang te laten zenden, om die met commentaar naar Batavia door te zenden. De doorgezonden opgave door de Padangse administrateurs van de voorraden op de onderhorige kantoren zijn doorgenomen. Men is het niet eens met de stilzwijgende opvatting van het bestuur dat slechts het geld in kas is vast te stellen. Het bedrag daarvan is vreemd en het is onlangs te Pulau Tjinkuk en Airbangis gebleken dat er misbruik van gemaakt kan worden. fol. 1660 Daarom is bevolen om Pulau Tjinkuk en Airhadji wegens hun nabijheid maar voor zes maanden van contanten te voorzien, namelijk Pulau Tjinkuk met ƒ 14. 400,-, Airhadji met ƒ 9600,-, en Baros voor een heel jaar met ƒ 19. 200,- en Airbangis voor een jaar met ƒ 7200,-. Bovendien moet het personeel op de onderkantoren maandelijks, of bij iedere gelegenheid om te schrijven, een memorie van de voorraad aan contanten, goud en textiel opzenden. Aan het bestuur wordt het overgelaten de nodige maatregelen te nemen om de Compagnie tegen schade door te grote voorraden aan geld of goederen te beschermen. De commandeur en raad blijven aansprakelijk als ze niet de maatregelen nemen, waartoe een verstandig koopman verplicht is om de voorraden binnen redelijke proporties te houden, fol. 1661 zonder de kantoren gebrek aan bestelde goederen te laten lijden. Daar de bezittingen te Pulau Tjinkuk omvangrijk waren, was bij besluit van 6 april 1693 de bezetting daar op twee dienaren gesteld. Later is dat er tot één teruggebracht, hoewel de tweede bij ziekte, afwezigheid of overlijden van het opperhoofd deze kon vervangen. Daarom is besloten er toch weer een tweede dienaar aan te houden, die verantwoordelijk zal zijn voor alle bezittingen van de Compagnie. De kist met contanten en het ingezamelde goud moet van twee sloten voorzien zijn, waarvan het opperhoofd de ene, de tweede dienaar de andere sleutel heeft. De leden van het toenmalige bestuur hadden verklaard dat zij niet in staat waren de tekorten van het gewezen opperhoofd te Pulau Tjinkuk, mr. Jacob van Oudenstein Elias, fol. 1662 die hun door de vroegere commandeur Christiaan Lodewijk Senff waren opgelegd, te vergoeden, of er borgen voor te stellen. Als blijk van onderwerping aan en eerbied voor de bevelen van de regering hadden de toenmalige bestuursleden aangeboden ieder 
naar zijn deel hun persoon en huidige, alsmede toekomstige bezittingen schriftelijk als onderpand te geven. Dit was geschied en ze hoopten dat ze daarmee de uiterste bereidwilligheid van gehoorzame dienaren hadden betoond en dat de regering nu een schikking zou treffen, waarbij ze geen schade meer zouden lijden. Dit staat letterlijk in hun brief van eind oktober 1763, waarover op 26 april 1764 werd vergaderd. fol. 1663 Daarbij is het bericht van de administrateurs te Padang, Hendrik van Staveren en Jan Anthonij Thierens betrokken, dat bij het besluit van het bestuur van 13 augustus 1763 was gevoegd. Volgens het bestuur blijkt daaruit dat het betreffende deze heikele zaak en de voorraden te Pulau Tjinkuk bij het overlijden van Van Oudenstein Elias niet van plichtsverzuim beschuldigd kon worden. Het bestuur voerde aan dat de goede naam die deze op Sumatra's Westkust genoot, iedere verdenking uitsloot dat de zaken van Van Oudenstein Elias in een verwaarloosde staat zouden zijn. In het antwoord van 24 mei 1764 is geschreven dat deze argumenten niet toereikend waren voor een zodanig gunstig besluit. Deze netelige kwestie is nog met onduidelijkheden omgeven en kan niet dan met uiterste nauwkeurigheid uitgeplozen worden. fol. 1664 Daar de in eerste instantie schuldige persoon, of personen niet tot schadevergoeding aan de Compagnie te dwingen zijn, moet worden uitgevonden wie er daarna geheel of gedeeltelijk schuldig zijn en tot hoeverre zij daarin naar recht en billijkheid hoofd voor hoofd een tegemoetkoming dienen te geven. Van de visitateur-generaal van de Aziatische negotieboeken is geëist op te geven waaruit de voorraden die het opperhoofd te Pulau Tjinkuk, Jan Fredrik Lansius, aan Van Oudenstein Elias heeft overgedragen, hebben bestaan, wat hun waarde is geweest, en of ze onder de laatste zijn toe- of afgenomen, voornamelijk wat goud, contanten en textiel betreft. Tevens moet de visitateur-generaal dat melden wat verder tot opheldering van deze zaak kan dienen. Bovendien is de te Batavia zijnde boekhouder Willem Koopman, die te Pulau Tjinkuk de Compagnies- en particuliere boeken van Van Oudenstein Elias heeft bijgehouden, opgedragen op te helderen hoe deze zoveel schulden kon maken, dat er na aftrek van zijn nalatenschap fol. 1665 nog een tekort van ƒ 5300,- is overgebleven. Maar de visitateur-generaal, noch Koopman konden wegens het ontbreken van papieren duidelijk maken hoe de schulden van de kooplieden bij het overlijden van Van Oudenstein Elias zo hoog hadden kunnen oplopen. Daarom moest op 11 mei 1764 wel besloten worden de zaak daarbij te laten rusten en het bestuur het bericht van de visitateurgeneraal toe te sturen met het uitdrukkelijke bevel alle Compagnies- en particuliere stukken betreffende de boedel van Van Oudenstein Elias met een behoorlijk register naar Batavia te zenden. Met het oog op verlies van deze originele stukken moet het bestuur er eerst authentieke kopieën van opmaken en onder ede verklaren dat het daadwerkelijk alle stukken zijn die in de boedel, of elders gevonden waren. Deze zullen te Batavia door gecommitteerden onderzocht worden. fol. 1666 Bovendien is bevolen om de assistent Jan Fredrich Zugel, die tijdens het overlijden van Van Oudenstein Elias te Pulau Tjinkuk dienst deed, met behoud van rang en gage naar Batavia te zenden om te proberen van hem enig licht te krijgen in deze zaak. Inmiddels zijn in november 1764 met de Velsen een volledig uittreksel van de brief over deze zaak, en het antwoord van het bestuur daarop van 15 september, naar commandeur Christiaan Lodewijk Senff in Surat gezonden. Hij kan zo zijn belangen behartigen, wat men dient af te wachten voordat een definitief besluit genomen kan worden. Het bestuur voerde namelijk aan dat de voorraden te Pulau Tjinkuk en Airhadji niet zo groot en derhalve niet buitengewoon schadelijk zouden zijn geweest, indien in vroegere jaren onder commandeur Senff met de brieven naar Batavia de bestellingen uit deze kantoren waren meegezonden. Het bestuur meent dat wie daarvoor verantwoordelijk was, fol. 1667 niet vrijuit kan gaan. Het bestuur heeft inmiddels alle bevelen stipt uitgevoerd en niet alleen assistent Zugel met de bark Mossel naar Batavia laten gaan, maar ook chirurgijn Jacob Bartholomeus Krikaw, die toendertijd eveneens te Pulau Tjinkuk diende en nog meer informatie over de zaak Van Oudenstein Elias kan geven. Krikaw verbleef daar langer en had meer contact met Van Oudenstein Elias dan Zugel. Conform het besluit van 23 oktober 1764 dienden Zugel en Krikaw op 30 oktober een schriftelijk verklaring in, dat zij met een 
geringe kennis van Van Oudenstein Elias' boedel van schulden geen idee hadden, omdat in zijn particuliere boekjes over 1760/61diverse rekeningen openstonden en die van het volgende jaar slechts naar zijn opgave waren samengesteld. fol. 1668 Zij konden evenwel aannemelijk maken dat de zaken van Van Oudenstein Elias, wat de contanten, zowel als het goud aanging, zich reeds toen in de desolate toestand bevonden die uit zijn nalatenschap duidelijk werd. Toen ze onder Van Oudenstein Elias werkten, hadden ze nooit een inventarisatie van de pakhuizen meegemaakt, maar wel van hem gehoord dat hij op het zout, dat hij van zijn voorganger Jan Fredrik Lansius had overgenomen, een groot tekort had en dat uit de bedorven textiel duidelijk bleek hoe slecht deze was geweest. De schulden van de kooplieden zouden aan een te groot vertrouwen van Van Oudenstein Elias zijn toe te schrijven en op zijn sterfbed had hij geklaagd dat zijn voorgangers, de gerepatrieerde commandeurs Fredrik van de Wal en Lansius, hem in deze situatie hadden gebracht. Hier valt niet aan te twijffelen, omdat de Padangse administrateurs hadden bericht dat uit Van Oudenstein Elias' boeken en papieren bleek, dat hij de schulden van Lansius fol. 1669 in goed vertrouwen had overgenomen en alles, erf, inboedel, slaven etc. voor tweemaal de prijs had gekocht en uit de kas van de Compagnie had betaald. Omdat dit alles was wat Zugel en Krikaw konden duidelijk maken, zijn alle papieren van de boedel aan de visitateur-generaal Anthony Hendrik Dormieux en de tijdelijke boekhouder-generaal Hendrik Coenraad Sander overhandigd om te onderzoeken of er nog iets aan het genoemde besluit van 26 april 1764 moet worden veranderd, of toegevoegd. Daarbij heeft de Hoge Regering zich niet gestoord aan de verdachte redenatie van het bestuur in zijn brief van 15 mei 1763, waarbij het een oordeel over de zaak van de resident te Baros, Coenraad Meertensz, zogenaamd geheel aan de Hoge Regering overlaat. Omdat men er van overtuigd is dat in de zaak van de gewezen resident te Airhadji, Christiaan Ernst van Sijffert, naar de toenmalige inzichten fol. 1670 in billijkheid niet anders gehandeld had kunnen worden, heeft men in het algemeen de maatregelen van het bestuur goedgekeurd om de oude schulden te innen en zich voor verdere opspraak in te dekken. Daarvoor moet het bestuur al het mogelijke doen en van deze schulden voor gerechtelijk gebruik te Batavia een rekening opmaken tot aan de datum van de eerste brief die men verzendt. Die is inmiddels met de Mossel ontvangen en aan de fiscaal overgeleverd. Daaruit blijkt dat Van Sijffert nog een schuld van ƒ 68. 247 heeft. Ondanks de middelen die daartoe sinds het voorjaar op de herhaalde aansporing van de Hoge Regering door het vorige en het huidige bestuur zijn beproefd, blijkt uit de brieven dat van die schuld maar ƒ 655 is afgegaan door de openbare verkoop van een gouden kris en het herstellen van enige fouten. fol. 1671 Er is wel aan voorbijgegaan, maar niet goedgekeurd, dat het bestuur de vergoedingen die op grond van de negotieboeken van 1759/60 en de factuur van de Kronenburg in 1763 waren opgelegd, hebben laten betalen, dan wel op rekening hebben gesteld. Er is aan herinnerd dat vergoedingen, of belastingen slechts op de rekening van maandgelden mogen worden gesteld, als de dienaar absoluut niet tot contante betaling in staat is en hij er persoonlijk om heeft gevraagd. Er zijn geen redenen om anders op te treden, tenzij deze personen een groter bedrag aan soldijen op hun rekening hebben. Het bestuur is bevolen zo op te treden, indien het bij overlijden van zulke dienaren niet zelf met de schulden belast wil worden, tenzij ze uit de nalatenschap vereffend kunnen worden. Ter informatie is het bestuur twee extracten van besluiten van 3 en 24 april 1764 toegestuurd. Het eerste betreft een van Nagapattinam ontvangen factuur fol. 1672 van aanrekening en herstel van ondergewicht, zowel als van onder- en overgewicht op verscheidene partijen goud gedateerd 20 en 31 augustus 1763. Daar waren de voorlopige besluiten van de Hoge Regering in deze en de bijzonderheden wat betreft Coromandel in vervat. Het extract van het besluit van 24 april 1764 bevat enige posten uit een Padangse factuur van 24 juni 1763 en twee extracten van besluiten van de Hoge Regering van 1 en 14 mei 1764 aangaande een derde Coromandelse factuur van aanrekening en de terugboeking door het bestuur van ƒ 204, of de premie over een bedrag van ƒ 1218 dat de fouten in de Padangse boeken over 1759/60 minder hadden belopen, dan de visitateur-generaal had aangenomen. Dit bedrag heeft het bestuur weer uitgekeerd. 
De Padangse administrateurs Hendrik van Staveren en Jan Anthonij Thierens, en het opperhoofd te Pulau Tjinkuk, Roeland Palm, hebben verzocht ontheven te worden van vergoeding van een tekort van rendement op in 1762/63 met de Huis te Boede teruggezonden en beschadigd te Batavia ontvangen goederen en van minder behaalde winsten op in februari 1762 verkochte textiel. fol. 1673 Ze verzekerden dat deze goederen meerdere jaren in de pakhuizen hadden gelegen en dat ze alles hadden aangewend om ze met de vereiste winst te verkopen. De Hoge Regering vond deze argumenten niet van voldoende gewicht om het verzoek in te willigen. Met de bark de Lieftallige waren er in een pak dat op Sumatra's Westkust niet was gelost, twee armozijnen te weinig naar Batavia gezonden. Het bestuur oordeelde aanvankelijk dat dit door de gezagvoerders van dit scheepje vergoed moest worden, maar omdat het pak onbeschadigd was, is de vergoeding aan de afpakkers in Bengalen opgelegd. In de brief van 31 oktober 1763 voerde het bestuur aan het tappen van sterke drank zeker per eind augustus te hebben geveild, als het enig vermoeden zou hebben gehad dat er enige opbrengst zou zijn geweest. fol. 1674 Toen niemand er op 20 september 1764 enige belangstelling voor had getoond, heeft men het erbij gelaten tot de goedkeuring door de Hoge Regering.) 
Ten opsigte van een geprivilegeerde herberg die zij volgens Padangse resolutie van den 19 e april bevoorens hadden laten opregten tot lijfberging voor vreemdelingen, nevens s Compagnies aan- en afvaarende dienaren, die anders onder den blooten hemel moesten huysvesten, wanneer niemand hen onder dak wilde nemen, den herbergier ten dien eynde verleenende de voorregten van alleen een topbaan te moogen houden en vrij tappen, mits de arrak bij de Compagnie tegens vijfenseventig rds. de legger, of 10 rds. meer dan bevorens, inkopenden, hetwelk wij hebben goedgekeurt. 
Daarbij is wel opgemerkt dat de geringe belangstelling bij de veiling voor de pacht van het schenken van sterke drank, geen voldoende reden was om er niet eens een proef mee te nemen. Een herberg oprichten is niet noodzakelijk, daar het verlenen van gastvrijheid aan vreemdelingen fol. 1675 tot contacten leidt waar de Compagnie weinig aan heeft. Als ze in een publiek huis verblijven, kan men hen beter observeren en de pas naar konkelarij afsnijden. Het kleinzegel bracht in 1762/63 maar ƒ 304 op. Over de kerkelijke zaken is slechts te melden dat het is toegestaan om de ziekenbezoeker en leermeester rsd 5 per maand uit de armengelden toe te kennen om de kinderen van de armen in de godsdienst, en het lezen en schrijven te onderrichten. Ds. Johannes Jacobus Meijer is met de Westfriesland op en neer naar Sumatra's Westkust gezonden om daar de zegels van het heilige verbond te bedienen. Omdat dit bedrag niet bovenmatig is en de werken hecht en sterk zijn uitgevoerd, is onder timmerwerk en reparaties ƒ 3415 voor het voltooien van een pakhuis en voor een zeehoofd op Pulau Pisang goedgekeurd. fol. 1676 Dat is ook het geval met de reparatie van een punt van het fort voor ƒ 535. Omdat het verhoudingsgewijs niet meer kost, mag het bestuur met het herstel van de overige punten voortgaan. Omdat het opperhoofd te Pulau Tjinkuk het noodzakelijk vond om daar een woning voor de kwartiermeester en de matrozen, een prauwloods en een vlaggestok te hebben, gaf het bestuur daar toestemming voor. Dit is goedgekeurd, mits de kosten niet meer dan ƒ 681 zouden belopen. Omdat volgens de rapporten de overige gebouwen op dit eiland hersteld moesten worden en bij uitstel de kosten slechts zouden stijgen, is dit eveneens toegestaan, mits erop wordt toegezien dat het goed en zuinig gebeurt. Na voltooiing moet het opperhoofd de kosten en zuinigheid onder ede bevestigen. fol. 1677 Het bedrag van ƒ 3167 is namelijk vrij hoog. Hoewel het bedrag van ƒ 16. 497 voor timmerwerk te Airbangis de schatting aanzienlijk overstijgt, moest het wel afgeschreven worden, omdat de specificatie niet op fraude wijst. Sommige bijgebouwen hadden echter zonder bezwaar wat minder ruim kunnen zijn, maar een grondig oordeel is niet te geven, daar de grootte van ieder gebouw apart ontbreekt. Het bestuur is aangespoord om, als een vernieuwing van oude bevelen, steeds de lengte, hoogte en diepte van voltooide gebouwen in de rekeningen te vermelden. Het is onduidelijk of de negotieboeken over 1761/62 
en 1762/63 fol. 1678 door speciale dienaren zijn nagezien en in de raad zijn behandeld. Daar eveneens een rapport over de soldijboeken van 1762/63 niet werd aangetroffen, werd het bestuur ernstig bevolen om de nuttige voorschriften in deze stipt na te komen en daartoe aan te manen. In zijn brief van 15 september 1764 heeft het bestuur dit beloofd, maar het vermeldt niet of het reeds met de genoemde soldijboeken is geschied. Het lijkt erop dat dit niet is gebeurd. Voorts is het goedgekeurd dat het bestuur de resident te Airhadji, Joseph Chailje, een boete van 6 maanden gage heeft opgelegd voor slordigheden in de boekjes van dit kantoor. Tevens moet Chailje verantwoorden dat hij contanten heeft besteld, terwijl hij volgens de rekening ƒ 10. 000,- in kas had. Bovendien is er mee ingestemd dat de resident te Baros, Constantijn Sibens, fol. 1679 een boete van 2 maanden gage is opgelegd en een ernstige reprimande heeft gekregen dat hij de papieren zó laat heeft ingediend, dat de negotieboeken over 1762/63 pas in maart 1764 naar Batavia gezonden konden worden. Helaas is de verwachting van verbetering in het slot van de negotieboeken over 1761/62 niet uitgekomen. Uit de staatrekening en de brief van 25 maart 1764 is gebleken dat de generale uitgaven in 1762/63 ƒ 116. 433 waren en de generale inkomsten maar ƒ 88. 858, zodat er een negatief saldo van ƒ 27. 575 is geweest. Vergeleken met 1761/62 is er een negatief resultaat van ƒ 66. 471, doordat de uitgaven ƒ 34. 101 meer en de inkomsten ƒ 32. 370 minder waren. Volgens de memorie van bezuiniging en het reglement van 7 augustus 1759 voor Sumatra's Westkust zou er een positief resultaat van ƒ 11. 000,- moeten zijn. fol. 1680 Vergeleken met het genoemde negatieve saldo van ƒ 27. 575 is dat een tekort van ƒ 38. 575, wat wordt veroorzaakt doordat de uitgaven ƒ 41. 433 meer waren dan voorgeschreven en de inkomsten maar ƒ 2858 meer. Omdat uit de stukken bleek dat er geen onnodige uitgaven zijn gedaan, is het nadelig slot van de negotieboeken met de nodige aanmerkingen en aanbevelingen aanvaard. Wel is er aan herinnerd dat de verdeling van de tekorten voor het hele commandement ƒ 75. 000, over ieder kantoor apart, zoals in de brief van 31 maart 1761 was beloofd, nog wordt tegemoetgezien. Anders dan het bestuur, twijfelt men er niet aan dat dit bedrag in overeenstemming met de voorschriften is te brengen, hoewel het onmogelijk lijkt daaronder uit te komen. Het bestuur schreef in zijn brief van 15 september 1764 dat een dergelijke verdeling wel gemaakt kon worden, maar dat de tekorten niet te vermijden waren. Het schrijft liever dat wat overeenkomstig de waarheid is fol. 1681 en wat uitvoerbaar is. Dit strookt met een reglement, opgesteld door de gezaghebber Hendrik van Staveren, dat voorlopig tot een besluit van de Hoge Regering per begin september 1764 zou worden ingevoerd. Dit reglement zal in de komende vergadering behandeld worden. Enige Chinese kooplieden die op Sumatra's Westkust nog schepen hadden waarmee ze op Batavia handeldreven, toen dit nog was toegestaan, mogen deze schepen direct naar Batavia zenden, waarvoor hen passen verleend moeten worden. Ze mogen geen goud vervoeren op straffe van confiscatie. Vier van deze Chinese handelaren met goederen van klein volume en gering belang, is transport naar Sumatra's Westkust verleend om hun daar uitstaande zaken te regelen en daarna met hun gezinnen op hun daar nog aanwezige eigen schepen, fol. 1682 of met de eerst vertrekkende bark of sloep, naar Batavia terug te keren. Ze moeten te Batavia in hun levensonderhoud voorzien en mogen geen voet meer op Sumatra's Westkust zetten. Wegens zijn overhaast vertrek heeft commandeur Christiaan Lodewijk Senff geen memorie van overgave opgesteld, maar volgens de brief van het bestuur van 31 oktober 1763 heeft hij zijn opvolger mondeling voldoende ingelicht. De resident te Baros, Constantijn Sibens, had een klein inlands vaartuig in beslaggenomen en naar Padang gezonden. Met een ander schip was het door de Engelse resident te Natal uitgestuurd om tegen Atjehers te patrouilleren en door Sibens opgebracht, omdat het volgens enige Niassers op een vaartuig van Baros, dat op de rede van Pulau Karre lag, had geschoten. Om achter de waarheid te komen had het bestuur de inlandse bemanning afzonderlijk ondervraagd. fol. 1683 Maar het bestuur kon niet achterhalen of ze met scherp, laat staan met kwade opzet, hadden geschoten. Om zich op de beste manier van hen te ontdoen, zijn ze vrijgelaten en omdat ze beweerden enige kleinigheden - niet in de inventarislijst vermeld -, verloren te hebben, is hun 20 Spaanse realen en wat 
rijst voor op reis verstrekt. De inlanders zijn naar Natal teruggestuurd met een briefje aan de Engelse resident dat het bestuur hen zelf wel voor hun baldadigheden had kunnen straffen, maar dat men, om problemen te voorkomen, de straf aan de resident overliet. In een dergelijk geval zou de Engelse resident hetzelfde van de Compagnie kunnen verwachten. Wel is resident Sibens opgedragen voortaan bij zo een gering voorval niet zulke harde maatregelen te nemen. Dit is goedgekeurd, waarbij ervan is uitgegaan fol. 1684 dat de kosten van de verstrekkingen ten laste van Sibens, die zo onzorgvuldig had gehandeld, zouden worden gebracht. Na ontvangst van het antwoord uit Batavia heeft het bestuur dit gedaan. Er is mee ingestemd dat het bestuur ter voorkoming van intriges alle personen die door de Engelsen of anderen heimelijk zonder pas naar de Sepuluhbandar worden gezonden, laat arresteren en dat de resident te Airhadji het Engelse hoofd te Mukomuko daarvan schiftelijk op de hoogte stelt. Hij moet verzoeken niemand meer zonder een Engelse pas te laten vertrekken en deze bij aankomst in Indrapura aan de keizer te tonen. Het bestuur ontving uit Benkulen een breedvoerige brief van 12 juli 1763) 
die buyten een betwisting van ons uytsluytend regt op alle de landen tusschen de hoek van Indrapoera en de rivier van Sinkol en eene betooging der gronden, waarop het Engelsche ministerie aldaar ons beschuldigt de handen gehad te hebben in het demolieeren der Engelsche sterkte te Natter, onder anderen ook vervat een aankundiging der gegevene ordre aan hunnen resident aldaar om bij voorvallen van dien aard, als van het voorsschreven kruysvaartuygje te Baros, represaille te gebruyken, also zij voornemens waaren te handhaaven hun pretensregt eener vrije vaart langs de kust en niet langer aanschouwen te wesen van hunne eigene ruïne etc. 
Het bestuur heeft daarop in de brief van 20 augustus 1764 geantwoord dat het er ondanks deze bedreiging niet van zou afzien de billijke voorrechten van de Compagnie in alle redelijkheid te handhaven. Dit is goedgekeurd, hoewel het wenselijk is dat deze voorrechten efficiënter dan met vertogen en protesten verdedigd worden. Als de Engelsen zien dat het ernst is, fol. 1686 zullen ze zich wel inhouden en zijn zwaardere middelen niet nodig. Uit een bericht van de secretaris van justitie te Padang van 11 oktober 1763 is gebleken dat er daar geen verkooprol van twee eerder inbeslaggenomen Engelse smokkelvaartuigen is. Het bestuur is opgedragen tegen zulke slordigheden, zo niet opzettelijke verduistering, de nodige maatregelen te nemen. Voor aanmerkingen en bevelen over de gerechtelijke zaken wordt verwezen naar de brief naar Padang van 24 mei 1764. De Hoge Regering is niet van mening dat dit de aandacht van Heren XVII niet waard is, maar er is geen reden te veronderstellen dat het bestuur daarin niet naar beste weten en zonder kwade opzet heeft gehandeld. Wel wordt de Padangse resolutie van 3 juli 1761 aangehaald, fol. 1687 waarbij een beloning van rsd 100 wordt uitgeloofd voor de inlander die een deserteur levend of dood terugbrengt. In de brief van 25 mei 1762 naar Padang betrof dit slechts twee deserteurs die naar de inlanders in de bergen waren gegaan en daar veel kwaad konden doen. Daar het slechts om een tijdelijke maatregel ging, is de beloning om de redenen die in de laatste brief naar Padang zijn gegeven, voor een levend teruggebrachte deserteur op rsd 25 gesteld, echter niets voor een dode. Daar de huidige gezaghebber Hendrik van Staveren zijn ambt goed vervult, wordt hij nogmaals voor bevordering tot commandeur voorgedragen. De eerste administrateur of secunde Jan Anthonij Thierens wordt voorgedragen als koopman, daar al zijn voorgangers die rang hebben gehad. Personalia. Daar de meeste militaire officieren weinig ervaren zijn in handelsaangelegenheden, krijgt het hoofd van de militie te Padang, die slechts vaandrig is, net zoals Heren XVII in 1759 voor Bengalen bepaalden, in de raad slechts een adviserende stem voor niet-militaire zaken. Hij behoudt in militaire zaken zijn beslissende stem. Zo blijft men verschoond van vergoedingen in zaken waarbij hij geen beslissende stem heeft. 
Bengalen fol. 1688 Voordat beschreven wordt wat er sinds de generale missive van eind december 1763 in Bengalen is gebeurd, wordt vermeld wat er in 1764 met de Oranjezaal, Huis te Boede, 's-Gravenzande, Stralen, Vrouwe Kornelia Hillegonda en de Hoop daarheen is gezonden) 
Aan contanten 
42. 616 marcq trois aan bhaar silver tot ƒ 1. 337. 077, -, -14. 645 139/512 marcq trois aan silver by gewigt tot ƒ 267. 620, 12, 8 1360 pees keysers daalders en Franse kroon ƒ 4. 080, -, -6366 pees goude ropias tot ƒ 131. 837, -, -112. 083 pees silvere ropias Persiaanse tot ƒ 156. 924, 10, -63. 000 pees silvere nadris kleyne ƒ 55. 125, -, -29. 700 pees goude ducaten Nederlands ƒ 196. 020, -, -79. 800 pees gecartelde ducatons ƒ 319. 200, -, -27. 000 pees ongecartelde dito ƒ 64. 800, -, -ƒ 2. 532. 706, 3, 8 Aan koopmanschappen 13. 089 lb. notenmuschaten tot ƒ 2. 617, 16, -10. 075 ,, garioffelnagulen ,, ƒ 4. 030, -, -1000 ,, quiksilver ,, ƒ 2. 396, 11, 8 100. 000 ,, looth Hollands ,, ƒ 11. 681, 5, -70. 000 ,, spiaulter Chineese ,, ƒ 14. 699, 19, 8 diverse lakwerken Japanse ,, ƒ 932, 16,-50 pees hoeden ordinair ,, ƒ 199, 2,-ƒ 36. 557, 10, -Tot onderlaag voor Nederland 700. 000 lb. swarte geharpte Bantamse peper tot ƒ 100. 100, -, -en provisiën voor de thuysreyse ,, ƒ 18. 062, 4, 8 ƒ 118. 162, 4, 8 Tot ballast 10 bakken rivier of ballaststenen tot ƒ 1. 512, -, -Uyt de administratiën alhier diverse equipagie en arthillerijgoederen, houtwerken, ijser, spijkers, en andere benodigtheeden tot ƒ 76. 733, 6, 8 En in aanreekening nevens 2 percento Bataviasche ongelden tot ƒ 24. 186, 18, 8 tesamen beloopende een montant van ƒ 2. 789. 858, 3, -Hierbij g'addeert zijnde 16. 000 marcq trois bhaar silver met het schip Schoonsigt van Amsterdam na Bengale gesonden, bedragende in Nederlands geld ƒ 402. 333, 3,-en na de Indiasche evaluatie ƒ 502. 000, -, -Mitsgaders de contanten, door de ministers op assignatie en wissel na Nederland en Batavia in het boekjaar 1762/3 g'accepteert bedragende, volgens hare missive van den 20 e maart jongstleden de assignatiën op Nederland ƒ 97. 724, 12, 8 en een wissel Batavia ƒ 264, 6, -ƒ 97. 988, 18, 8 So consteert, dat Bengale in anno 1764 bekomen heeft ruym 33 4/5 thonnen schats, ofte ƒ 3. 389. 847, 1, 8 Daarentegen sijn met de scheepen Jerusalem, de Vrouwe Cornelia Hillegonda en Leekerlust op Batavia aangebragt 352 kisten amphioen ƒ 299. 226, 8, -65 kisten en pakken zijde stoffen ƒ 97. 253, 15, -465 pakken diverse lijwaten ƒ 300. 461, 15, -23. 500 pees goenijs ƒ 5. 945, 10, -3000 lb. zeylgaarn ƒ 1. 609, 11, 8 260 rollen seyldoek ƒ 5. 158, 9, -1 pak zeylkleden ƒ 339, 1, -78 balen coffijboonen Mauritius terug ƒ 2. 825, 9, -eenige kleenigheeden ƒ 1. 810, 7, 8 en in aanreekening ƒ 272, 8, -bedragende een somma van ƒ 714. 902, 14, -Zijnde nog daarenbooven vandaar met het schip Deunisveld na Ceylon aan eenige goederen versonden een bedragen van ƒ 9. 428, 17, -. Fol. 1688r-1689v. Volgens de optellingen in de brieven uit Bengalen aan Heren XVII van 6 november 1763 en 10 januari 1764 is met de Welgelegen voor de kamer van Amsterdam en de Vlissingen voor de kamer van Zeeland t. w. v. ƒ 1. 880. 433 uit Bengalen naar Nederland gezonden. In 1762/63 is te Hooghly, Kasimbazar en fol. 1690 Patna voor Nederland, zowel als Azië, voor ƒ 1. 752. 987 ingekocht. Dit is te vinden in de samenvatting in de brief van het bestuur te Bengalen naar Batavia van 20 maart 1764. Daarin staat ook dat de voorraden per eind augustus 1763 te Hooghly ƒ 5. 796. 841 waren, te Kasimbazar ƒ 591. 112 en te Patna ƒ 374. 326, of samen ƒ 6. 756. 189. Daaronder waren aan contanten te Hooghly ƒ 1. 588. 770, te Kasimbazar ƒ 34. 037, bij de munt van Karimabad ƒ 41. 806 en te Patna ƒ 172. 584, of samen ƒ 1. 847. 197. Volgens de brief van 20 maart 1764 waren de contanten per 12 maart 1764 teruggelopen tot ongeveer ƒ 1. 420. 000. Nu wordt beschreven wat er in de vergaderingen van 14, 25, 26, 28 en 29 juni 1764 over de gewone, fol. 1691 aparte en geheime brieven uit Bengalen van 22, 23 en 24 augustus, 10, 11 en 13 december 1763, 20 februari, en 20 en 22 maart 1764 is opgemerkt, en of er ten aanzien van vroegere en latere besluiten de nodige maatregelen zijn getroffen. Uitgezonderd is wat in de brieven van 8 mei en 20 oktober 1764 reeds werd gerapporteerd. De gezagvoerders van schepen die op weg naar Bengalen, Nagapattinam, of een ander kantoor in Coromandel moeten aandoen om goud, geld of goederen af te leveren, dienen door het bestuur ernstig beripst te worden, als zij daar tegen het verbod langer dan een dag, of langer dan nodig mocht zijn, blijven liggen. fol. 1692 Naar aanleiding van de brief uit Bengalen van 10 december 1763 is de toestemming in het voorafgaande jaar om de schepen die voor de kleine kamers naar Nederland gaan, voor een waarde van acht ton aan lading mee te geven hernieuwd. Er is aan toegevoegd dat de vroegschepen wel voor acht tot negen ton mogen vervoeren. Maar de later vertrekkende schepen mogen niet meer dan acht ton meenemen, omdat ze meer aan stormen en slecht weer worden blootgesteld. Uit de brief van 10 december 1763 is opgemaakt dat, toen er maar twee retourschepen konden vertrekken en de equipagemeester had bericht dat er nog ruimte in de Welgelegen was, waarin volgens de hoofdadministrateur reeds voor ƒ 883. 000,- was geladen, het bestuur heeft besloten om in dit schip naast de gunies en gunizakken voor de Kaap de Goede Hoop fol. 1693 nog 50. 000 lb peper en 25. 000 pond sapanhout in te laden. Met de al ingescheepte 25. 000 lb komt dit op 50. 000 lb sapanhout. Naderhand heeft de hoofdadministrateur bericht dat hij bij zijn ruwe berekening de verpakking en de percentages voor interest en afscheepkosten had vergeten. Daarmee beliep de lading ruim ƒ 990. 000. Het bestuur besloot om 64 balen tannyzijde, die het wegens gebrek aan schepen nog niet had kunnen verzenden, t. w. v. ƒ 71. 589 voor het retourschip Vlissingen aan te houden. De gehele lading voor Nederland en de Kaap de Goede Hoop is daarmee op de aanzienlijke som van ƒ 938. 972 uitgekomen. Het bestuur heeft dat goed gedaan, maar men is zeer boos over de slordigheid van de hoofdadministrateur in de berekening van de verschepingen. fol. 1694 Er wordt voor deze maal aan voorbijgegaan, maar de Hoge Regering verwacht wel dat zulke grove fouten niet meer gemaakt zullen worden. In de brieven van mei en oktober 1764 is reeds gemeld dat er vier retourschepen via Bengalen zouden gaan, hoe bij het besluit van 29 mei 1764 de lading over de kamers verdeeld was en dat de 's-Gravenzande via Ceylon zou gaan, terwijl de Hoop direct naar Batavia zou terugkeren. Om het bestuur in staat te stellen de schepen vol te beladen, is met de vroeg in juni 1764 vanuit Batavia vertrekkende schepen Oranjezaal en Huis te Boede 200. 000 lb peper verzonden en in augustus met de Vrouwe Kornelia Hillegonda en de Stralen ieder 150. 000 lb. In zijn brief van 20 maart 1764 hoopte het bestuur, evenals de Hoge Regering, de retourschepen voldoende te kunnen beladen. Daarom is er zoveel peper verzonden. fol. 1695 Overeenkomstig de besluiten van 11 augustus 1761 en 6 juni 1763 kon zo het sapanhout tot 25. 000 lb per schip beperkt blijven. Betreffende verstrekkingen aan schepen en vaartuigen is uit de brief van 10 december 1763 gebleken dat er voor een nieuw roer voor de Jerusalem te Calcutta drie balken van 30 voet lang en 22 duim dik tegen de ongehoorde prijs van ƒ 437, of ruim rsd 60 3/4 per stuk, moesten worden ingekocht, omdat ze niet voorradig, of elders te krijgen waren. Het bestuur is erop gewezen dat er alle aanleiding is om de Engelsen bij gelegenheid net zo te behandelen. Dat zal de Hoge Regering ook doen. Het is onduidelijk of er bij besluit van 30 december 1763 vier kanonnen fol. 1696 van 4 pond bals aan de equipagemeester zijn verstrekt, omdat de vier van 6 of 8 pond bals, die hij voor het leggen van tonnen boeien gebruikte, daarvoor ongeschikt waren. De Hoge Regering hoopte op geschiktheid, maar ook als ze voor het leggen van tonnen boeien bruikbaar waren, moesten zelfs kanonnen van minder kaliber uit Batavia gevraagd worden. Het bedrag van ƒ 50. 093 in het boekjaar 1762/63 besteed aan sloepen en kleinere vaartuigen is zo hoog dat men de desbetreffende memorie en onderliggende papieren eerst door het hoofd van Compagnies zeemacht wil laten nazien, voor het te laten passeren. Het bestuur zegt dat het deze memorie in de vergadering van 7 maart 1764 fol. 1697 zeer nauwkeurig heeft gecontroleerd en op grond van de uitleg die de equipagemeester van dit bedrag heeft gegeven, behoudens bekrachtiging door de Hoge Regering heeft goedgekeurd. Het verschil van ƒ 14. 325 met de kosten in het jaar 1761/62 is echter veel te groot. In het laatste jaar waren ze al ƒ 2589 hoger dan in het voorafgaande jaar. De kosten in 1762/63 zijn te aanzienlijk om eraan voorbij te gaan. Het rapport van het hoofd van de zeemacht wordt afgewacht. Twee moslimse roeiers en een pion zaten reeds sinds februari 1761 gevangen voor het stelen van salpeter, zonder dat de moslimse regering iets aan hun proces had gedaan, of daarin een uitspraak deed. Men hoopt dat dit afschrikt om deze misdaad, die al enige jaren in zwang is, te begaan. fol. 1698 Voorts heeft men goedgekeurd dat het bestuur de met kalk overdekte nootmuskaat, die met de Vlissingen was aangevoerd, ten overstaan van gecommitteerden uit de Raad van Justitie heeft laten reinigen, omdat de verpulvering buitensporig werd geacht. Dit is conform de bevelen, maar men hoopt dat er met meer precisie te werk gegaan zal worden dan met het reinigen van de partij nootmuskaat die in 1760 met de Oranjezaal werd aangevoerd. Het besluit daarover zal onder de in- en afschrijvingen vermeld worden. Over de partij nootmuskaat die met de Vlissingen werd aangevoerd, wordt opgemerkt dat het geen middelste soort, maar magere noten waren, zodat de verpulvering dus groter blijkt te zijn dan bij de aanvoer was vastgesteld. Het is eveneens juist dat het tekort van 2 1/3 op de kruidnagels die met de Vlissingen zijn aangevoerd, voor de helft op de rekening van schipper Pieter Vissers zijn gezet. fol. 1699 Hij was gezagvoerder op de reis van Batavia naar Nagapattinam. De andere helft is op de rekening van opperstuurman Daniël Groenenberg gezet, die daarna als gezagvoerder is opgetreden, maar op de reis van Ceylon naar Batavia is overleden. Het aandeel van opperstuurman Casper Pieters Lunt in het tekort op de peper die met de Deunisveld werd aangevoerd en waarmee Batavia was belast, is op zijn soldijrekening ingeboekt.) 
Ofschoon wij omtrent haare stelling dat de ontwaarde minderheyd van 1 1/2 percento op de garioffelnagulen met het schip Deunisveld aangebragt na allen schijn veroorsaakt zouden wesen, doordien de noten waarmede deselve afgepakt zijn geweest, het vogt der nagulen na sig hebben getrokken, dewijl op de noten een overwigt van 1 percento bevonden was, aangemerkt hebben dat deselve abusief is, also de nagulen wel iets van de vettigheyd der noten na zig trekken, maar de noten niets van de nagulen, zo hebben nogthans dat minwigt gepasseert. 
Op de aanvoer met de Welgelegen zijn 11 zilveren ropia's afgeboekt en op die met de Vlissingen 1 1/16 markrealen van achten, terwijl aan de lading van de Vlissingen een gouden ropia heeft ontbroken. Deze moeten door de afpakkers betaald worden. fol. 1700 Het bestuur is uitgelegd dat 400 gouden ropia's, die op het afpakbriefje van kist nummer 13 van de Lekkerlust waren vermeld, reeds te Batavia eruit gehaald waren, terwijl het afpakbriefje was achtergelaten. Op de Welgelegen, Vlissingen en Deunisveld kwam in drie kratten een excessief tekort en breuk op porselein voor van 12 % tot wel 50, 60 en 80 %. Van buiten zagen ze er goed uit. In de vergadering van 25 juni 1764 is besloten om eerst van de afpakkers in de kleine winkel verantwoording te vragen. Dit werd op 3 juli naar genoegen gegeven. Voor het vervolg zijn wel maatregelen genomen en, om breuk bij transport te voorkomen, is het bestuur te Bengalen aangeschreven om niet meer porselein te bestellen dan in de huishouding strikt nodig is. fol. 1701 Naar aanleiding van de opmerking die de Hoge Regering het vorige jaar heeft gemaakt over het tekort in gewicht op baarzilver in de Scholtenburg, schreef het bestuur op 10 december 1763 dat het, evenals de Hoge Regering, van mening was dat het tekort en de verschillen in gewicht aan de balansen, de schalen, of de gewichten geweten moesten worden. Het bestuur twijfelde of het wel een vaste regel moest zijn om het Hooghlysche, of het Kasimbazarse rapport, dat het kleinste gewicht aangaf, te laten beëdigen. Zo had het bestuur dit eerst begrepen en was het door de Hoge Regering goedgekeurd. De leveranciers in Nederland hadden zo geen reden tot klachten, als het ondergewicht te Kasimbazar het grootste was. Maar de gecommitteerden bij de munt konden er weleens bezwaar tegen hebben om meer ondergewicht te bevestigen, dan zij zelf bij weging hadden waargenomen. Het bestuur had daarop besloten van zijn besluit van eind december 1762 af te wijken en de rapporten uit Kasimbazar altijd te laten beëdigen, als ze niet zo veel van die te Hooghly afweken dat dit bedenkingen kon geven. fol. 1702 Het bestuur is aangeraden gewichten en schalen met een gebruiksaanwijzing uit Hooghly naar Kasimbazar te zenden om die te vergelijken en daar op dezelfde wijze te gebruiken. Er moet van de bevindingen een duidelijk rapport worden opgemaakt en om geheel zeker te zijn dienen de gewichten, schalen en balansen gebruikt te worden die uit Nederland zijn gezonden. Nadat het zilver te Hooghly 
gewogen is, moeten de rapporten daarvan aan de Hoge Regering worden gezonden. Zo hoopt men de nog onduidelijke oorzaak van het verschil in het gewicht van het baarzilver te ontdekken. In 1763 zijn er bij de weging in Hooghly en Kasimbazar weer ondergewichten waargenomen. fol. 1703 Het bestuur meldde dit in zijn brieven van 10 december 1763 en 20 maart 1764, maar ze waren op verre na niet zo groot als in de voorafgaande jaren. Aangaande belastingen en vergoedingen wordt terloops vermeld dat de Compagnie door valse herstelposten op de salpeterrekening voor ƒ 89. 947 is benadeeld, voor ƒ 26. 762 wegens te hoog opgevoerde verpakkingskosten voor de grove textiel voor Nederland, alsmede voor ƒ 13. 147 wegens het bekende wisselverlies. In de generale missive van 20 oktober 1764 zijn de besluiten die hierover van 25, 28 en 29 juni 1764 reeds gerapporteerd. Deze zaken worden samen met het besluit van 5 augustus door het bestuur in zijn brief van 23 augustus 1763 uitgebreid behandeld. Voor de bespreking daarvan wordt gedeeltelijk naar de vergadering van 21 februari 1764 en die van juni verwezen. fol. 1704 In mei 1755 is onder een post van ƒ 193. 760 een bedrag van ƒ 46. 907, en inclusief de premie voor de visitateur-generaal van ƒ 54. 724, teveel uitgekeerd aan provisiegeld. Voor zover dit aan Batavia toegerekende posten van afwezige personen etc. betreft, wordt verwezen naar het besluit van 21 februari 1764, waarvan de bedoeling in een brief van 5 juni 1764 aan het bestuur is duidelijk gemaakt. De Hoge Regering is het geheel eens met de opvatting van het bestuur dat de premie voor de visitateur-generaal van ƒ 7817 slechts aan diegene in rekening wordt gebracht die overmatig provisiegelden hebben uitgekeerd, en niet aan wie het ter goeder trouw hebben aangenomen. Men verwacht te vernemen in hoeverre de fiscaal de som van ƒ 54. 724, van de overleden opperkoopman Arend Jacob de Wilde ƒ 4125, van de overleden onderkoopman Pieter Johan Ribout ƒ 2281 en fol. 1705 van de gerepatrieerde onderkoopman Jan Gijsbert Decker, die met de weduwe van koopman Jacques la Tour is gehuwd, ƒ 3650 heeft kunnen invorderen. Bij besluit te Hooghly van 19 januari 1755 is, inclusief de premie voor de visitateur- generaal van ƒ 307,-, een bedrag van ƒ 2148 teveel afgeschreven op de kamfer. De gerepatrieerde oud-directeur Jan Kersseboom is daarvan ƒ 559,- in rekening gebracht. Net zoals de valse herstelpost van ƒ 89. 947 op de salpeterrekening, moet dit bedrag in de boeken blijven voortlopen en moet het bestuur daarvan aan Heren XVII kennisgeven. Het aandeel van de gewezen kassier en secretaris Michiel Bastiaanse van ƒ 124 moet eveneens in de boeken voortlopen. Intussen is het bestuur bevolen om alle credit- en debetposten van Bastiaanse in de Bengaalse negotieboeken ten laste van Batavia te brengen, waar ze met zijn rekening daar met een credit van ƒ 9600,- vereffend zullen worden. fol. 1706 Daar er in diens boedel niets te halen valt, mag ƒ 124 ten laste van de gewezen fiscaal en soldijboekhouder Jacob Larwood van Schevichaven afgeschreven worden. De aandelen van de gewezen eerste en tweede pakhuismeesters Robbert Hendrik Armenault en Arend Hooreman van respectievelijk ƒ 198 en ƒ 124 zijn te Batavia voldaan. Het aandeel van de overleden kapitein-luitenant militair Jan Hendrik Swenkels van ƒ 74 moet de kamer van Zeeland worden aangerekend. Het bestuur droeg de fiscaal op om ƒ 1516, inclusief de premie van ƒ 253 een bedrag van ƒ 1769, van de boedel van de genoemde negotie-overdrager Pieter Johan Ribout in te vorderen. Dit bedrag was hem opgelegd wegens in 1752/53 teveel afgeschreven peper. De Hoge Regering wacht nadere berichten af. Het bestuur is ontheven van ƒ 642, of de premie over ƒ 3856, die aan de visitateur-generaal was toegekend wegens 1/2 aan administratiegelden die in 1758/59 te Patna teveel ontvangen waren. fol. 1707 Deze waren in de Bataviase boeken gedebiteerd op de verstrekte gelden in de rekening van de visitateur-generaal, omdat het bestuur had aangetoond dat ze bij besluit van 10 november 1761 al in de kas waren gestort. Bovendien is het bestuur toegestaan om het aandeel van de gedeserteerde boekhouder Pieter Hendrik de Lange Pekstok vanƒ 17 af te schrijven. Dit betrof een vergoeding voor zes gerassen die tekort kwamen in een pak dat in 1759 met de Huis ten Donk naar Nederland was gezonden. Daar het bestuur verklaarde dat het oninbaar is, mag ƒ 308, dat de gewezen timmerman Zacharias Berg voor 20 tekortgekomen balken ter vergoeding was opgelegd, afgeschreven worden. Het bestuur verzocht een gunstig oordeel op het bericht van de 
negotieboekhouder Moise Lafont over enige openstaande rekeningen en belastingen die bij het besluit van 26 april 1763 waren gevoegd. Het is in handen van de visitateur-generaal gegeven. fol. 1708 Na bespreking van diens antwoord hierover en over besluiten in zake enige andere posten, is in de vergadering van 25 juni 1764 onder andere besloten het bestuur, of wie het aangaat, te ontheffen van vergoeding van vier leggers Kaapse wijn en 50 1/2 lb tuinzaden, die zeer oneigenlijk onder de factuur voor Nederland van de Vrouwe Elisabeth in de boeken voor 1759/60 waren opgenomen. Tevens zijn degenen die het aangaat conform de marginale aantekeningen op de negotieboeken van 1760/61, die op 9 augustus 1763 zijn goedgekeurd en bij het antwoord van 15 augustus zijn verzonden, ontheven van ƒ 25 wegens premie voor ontdekte fouten. De vergoeding van ƒ 455 voor een kist opium wordt gehandhaafd. Deze was in 1760 door de gezagvoerders van de Bleiswijk tekort bevonden, wel teruggeschreven, maar niet weer in de boeken opgenomen en dus onverantwoord gebleven. fol. 1709 Tevens is boekhouder Willem Kerkman, bij testament erfgenaam van de weduwe van de Hooghlyse hoofdadministrateur Carel Phijl, niet ontheven van vergoeding van ƒ 2400,-. Deze was Phijl op 9 mei 1755, en bij herhaling op 17 oktober 1757 opgelegd, als een boete voor het slordig bijhouden van de negotieboeken over 1751/52. Men kwam er achter dat deze post op de rekening van landsoldijen is gesteld en nog niet in de kas was gestort. Het bestuur is te kennen gegeven dat deze vergoeding en dergelijke posten niet alleen contant geind moeten worden, maar dat zo een gang van zaken, die slechts verwarring geeft en de beraadslagingen zeer belemmert, in het vervolg achterwege moet blijven. Daarom is het een goede zaak dat het bestuur ter voorkoming van een dergelijke verwarring en verzuim op 26 april 1763 heeft besloten fol. 1710 de belastingen en vergoedingen die nog niet zijn afgehandeld, op een apart voortlopende rekening in te boeken,) 
voortaan bij de boeken soveele reekeningen te formeeren, als er aanreekening van differente zaaken voortloopen, mitsgaders bij de journalen alle deselve duydelijk te specificeeren, en den negotieboekhouder ten overvloede te recommanderen, om bij nadere of uyteyndelijke dispositie altoos deselve reekening te crediteeren, die bevoorens 
gedebiteert zijn, op pæne, van twee maanden gagie te verbeuren, voor ijder post, die dus verkeerdelijk behandelt bevonden zoude werden onder bijvoeging dat wij ook teffens begeerden, dat alle oneygentlijke reekeningen, op welke de posten van vergoeding bevoorens meermalen zijn gebragt, gelijk nu weder de voorzeide rds. 1000 of ƒ 2400 op die 
van aangerekende landzoldijen uyt de boeken gelaten, en daarbij alleen maar behouden sullen werden die van aangerekende en van onaangerekende belastingen en vergoedingen in zoverre deselve nodig zijn om de posten, waarover niet ten eersten gedisponeert kan werden, bij de boeken te verantwoorden, ofte zodanige belastingen, dewelke niet aanstonds op de naam der persoonen, die deselve aangaan, konnen worden gestelt en welke reekening ten langsten met het sluyten der boeken jaarlijks zullen moeten verevent werden. 
Daar er in Bengalen geen kopieën van de negotieboeken van 1751/52 en 1752/53 waren, zijn deze het bestuur zo snel mogelijk toegestuurd. Over deze boeken waren inlichtingen gevraagd. Om deze van voortlopende posten te zuiveren, zijn de extracten uit de bevindingen over de boeken van 1753/54 en 1754/55 met de marginale aantekeningen tevens naar Bengalen gezonden. Daar er nimmer een afschrift van werd ontvangen en het ook niet bij de resoluties was gevoegd, kon het bericht van de gewezen hoofdadministrateur te Hooghly, Robbert Hendrik Armenault, van eind augustus 1756 niet toegezonden worden. Het bestuur zegt dat er van de uitstaande gelden van de oud-directeur Adriaan Bisdom, die volgens de resolutie van de Hoge Regering van 1 oktober 1762 ƒ 13. 734 bedragen, volgens de vordering van zijn gemachtigden en het besluit van het bestuur van 14 oktober 1763 nog niets geïnd kon worden. fol. 1712 Het bestuur zei zelfs dat een post van ƒ 3750,- geheel hopeloos was. Opdat de Compagnie aan haar geld zal komen, is het bestuur opgedragen de gemachtigden niet alleen tot invordering aan te sporen, maar daarbij tevens krachtig hulp te 
bieden. Het is juist dat het aandeel van onderkoopman en essayeur Jan Hendrik Haghadamius in het teveel genoten douceur van 1756 wegens zijn onvermogen en het aandeel van de overleden koopman Jeremias Jan Kingma, op hun soldijrekeningen zijn gezet. Ook is het juist dat de executeurs het aandeel van de overleden boekhouder Eksteen in de kas hebben gestort. Het stemt tevreden dat directeur George Lodewijk Vernet zijn restant aandeel in de schadevergoeding aan de Engelsen in 1759 van ƒ 25. 603, en dat het opperhoofd te Kasimbazar Johannes Bacheracht van de hem opgelegde vergoeding van de gestolen sicca ropia's weer ƒ 3234 in de kas hebben gestort. fol. 1713 Bacheracht stelde voor de rest van ƒ 15. 750,- assistent Johannes Mattheus Ross en opperchirurgijn Lucas Cramer als borgen. Onder de paragraaf van aangeleverde ladingen is over de in- en afschrijvingen reeds opgemerkt dat de zuivering van 9767 lb nootmuskaat die in 1760 met de Oranjezaal was aangevoerd, onverantwoord is geweest. Volgens de brief van het bestuur van 20 maart 1764 zou daarvan 3123 lb verpulverd en 66 lb vervlogen zijn, wat op 32 1/2 uitkomt. Daarom had het bestuur op 13 maart 1764 besloten dit af te schrijven, het stof en gruis naar Batavia te zenden en dit door de gecommitteerden te laten beëdigen. Om aan te tonen hoe onzorgvuldig het bestuur heeft gehandeld, is het bericht van speciale gecommitteerden dat 22 van de 23 potten, fol. 1714 
waarin de verpulverde noten, het stof en gruis zat, 798 lb goede en verkoopbare nootmuskaat bevatten, naar Bengalen gestuurd. Die zijn het bestuur in korting op de bestelling weer toegezonden. Bovendien is het besluit van 15 juni 1764 toegestuurd, waaruit blijkt dat de Hoge Regering de monsters zelf heeft gekeurd en overtuigd werd van de onzorgvuldigheid van het bestuur. Hoewel dit een scherpe terechtwijzing verdient, zal de Hoge Regering, in de verwachting dat zulk optreden niet meer voorkomt, zachtmoedig zijn. De pakhuismeesters en de gecommitteerden die toezicht op de zuivering hielden, zijn veroordeeld tot een boete van drie maanden gage direct in kas te voldoen. In de lading van de Jerusalem is op 1658 1/4 lb stof en gruis op specerijen in 19 verzegelde potten te Batavia een ondergewicht van 51 1/4 lb vastgesteld. Dit is in de vergadering van 20 maart 1764 afgeschreven. fol. 1715 Het bestuur is opgedragen in zulke zaken accurater op te treden. Op voorstel van het bestuur zijn voor deze maal ondergewichten, zoals vermeld in het generaal transport dat het bestuur op 17 november 1763 heeft behandeld, goedgekeurd. Het betreft 3 %, of 445 3/4 lb nootmuskaat op 14. 968 3/4 lb. Maar een ondergewicht volgens genoemd transport van 752 pond, of 3 6/7 op 19. 523 1/2 lb garioffelnagels is afgekeurd, omdat het veel te groot is om volgens besluit van 23 juni 1761 zonder voorafgaande toestemming te worden afgeschreven. Er is besloten er voor deze keer 1 % van goed te keuren en 2 7/8 toe te rekenen aan wie met deze afschrijving hebben ingestemd. Het besluit van het bestuur van 9 mei 1763 om als vanouds de afpakbriefjes uit de geopende sokkels foelie met de rapporten naar Batavia te zenden, is goedgekeurd. fol. 1716 De strikte naleving daarvan werd de hoofdadministrateur en de dienaren op de subalterne kantoren ernstig aanbevolen. Het bestuur is dringend aangespoord om er alles aan te doen om de slechte situatie van de handel te verbeteren. Tot groot verdriet is daarvan nog niet veel gemerkt. De verkoop van goederen ging zeer slecht. De verkoop van dranken en levensmiddelen op 24 oktober 1763 bracht maar ƒ 37. 076 op, waarbij de winst ƒ 21. 044 is geweest, of 131 1/4 De opbrengst van de verkoping van goederen op 2 november 1763 bracht ƒ 113. 461 op, waarbij de winst ƒ 66. 493 is geweest, of 141 1/2 Bij de verkoop op 8 en 9 maart 1764 zijn slechts kleinigheden voor ƒ 5156 verkocht, waarbij de winst maar ƒ 1168 bedroeg, hoewel het bestuur had besloten om het bederfelijke gouddraad en katoen, fol. 1717 voor de inkoopsprijs te verkopen. Het bestuur zegt zelf dat er nog nooit zo een slechte openbare verkoping is geweest. Maar omdat gouddraad en katoen zeer belangrijke producten zijn, werd het bestuur nogmaals aangespoord zich tot het uiterste voor de verkoop in te zetten. Dit betreft in het bijzonder directeur George Lodewijk Vernet in het vertrouwen dat hij zich, overeenkomstig zijn belofte in de brief van 10 december 1763, zeer zal inspannen de belangen van zijn heren meesters te behartigen. De schepen die in het afgelopen jaar uit Malabar aankwamen, brachten weliswaar geen peper mee, maar het is aangenaam dat de voorraad Bantamse peper van 394. 000 lb in een openbare veiling op 5 april 1763 is 
verkocht. fol. 1718 Het bracht ƒ 50, 19, 6 de 100 lb vrij geld op, wat dus een zuivere winst was van ƒ 143. 349, of 249 1/2 Op de verkoop van een restant van 9915 1/2 lb staafijzer te Patna voor ƒ 21, 5,- de 100 lb is slechts een winst van 66 5/8 behaald, terwijl 75 % mogelijk is. Wegens de grote voorraad te Batavia en de zekerheid van een snelle afzet voor een goede prijs, is op 3 juli 1764 toch besloten 60. 000 lb ijzer en 25. 000 lb spijkers in soort naar Bengalen te zenden. Omdat het bestuur heeft bericht dat particulieren zoveel kamfer aanvoeren dat op de afzet te Hooghly niet de vastgestelde prijs valt te maken, werd besloten daarvan niets te sturen en is voor het restant de verkoopsprijs van 24 stuivers goedgekeurd. fol. 1719 Dit is de prijs te Hooghly, die aanvaard moet worden, als er absoluut niet meer is te bedingen. Om de redenen die het bestuur daarvoor in zijn brief van 10 december 1763 heeft gegeven, is het ontheven van de verplichting katoen voor het netto gewicht te verkopen en mag het als vroeger gebruikelijk handelen. Het bestuur vroeg om instructies voor de voorraad van 239. 800 lb Suratse katoen, die wegens grote aanvoer door particulieren niet voor de vastgestelde prijs was te verkopen en bij lang liggen zeer in kwaliteit zou verminderen. Op 29 mei 1764 is toestemming gegeven deze katoen tegen de inkoopsprijs, of desnoods zo goed mogelijk, te verkopen. Bij geheim besluit van 22 mei is toegestaan om het Japans staafkoper met een zuivere winst van 125 in plaats van 150 % te verkopen, als dat de afzet aanzienlijk bevordert. fol. 1720 Recentelijk moest de helft van de voorraad worden opgehouden, omdat ze niet met laatstgenoemde winst was te verkopen. De bestelde goederen zijn geleverd, waaronder 100. 000 lb lood, 70. 000 lb zink, te Batavia ingekocht, en het verzochte houtwerk. Van de 34 ton aan contanten, die op de bestelde 48 ton gezonden zouden worden, is wegens gebrek aan zilver maar 30 1/3 ton geleverd. Bijzonderheden zijn in de generale missive van 20 oktober 1764 te vinden. De besluiten van het bestuur over de verkoop van goud en zilver zijn zonder commentaar goedgekeurd. Dit geldt ook de munt, waarbij de vereiste voorzichtigheid werd betracht. Wel is bevolen om bij het nawegen in Batavia van het baarzilver uit Nederland, de bedoelingen van Heren XVII in hun brief van 13 oktober 1763 uit te voeren.) 
En de berigten daarvan sowel na Bengale, als Nederland te senden, gelijk onse resolutie van den 6 e maart aantoont. Alleen hebben wij haar omtrent het laatste aanbevoolen om van de oude agterstallen der moorsche muntsofficianten so veel in te palmen, als maar immers moogelijk zal wesen, schoon zij ook melden dat daartoe, mits het sterven en onvermoogen derselve, wijnig apparentie was. Terwijl de essayeur Haghadamius gelast is sig te verantwoorden, wegens het alhier door den essayeur Van Namen, volgens desselfs berigt genoteerd ten resolutie van den 21 e september bevonden mingehalte van 1 1/4 grein op een ropij, waarvan 6 pees jongst met het schip Leekerlust uyt Bengale tot monster herwaards overgesonden zijn. Onder het articul van het geldemplooy ons ten genoegen gebleeken zijnde de afbetaaling te Houglij van ƒ 78. 750 aan den Armeniër Choja Minas Elias, in november 1761 te Patna van den Armeniër Choja Gregoor Olde Artoen opgenomen, waartoe te Patna geen gelegentheyd was geweest, alsmeede de aflegging der 60. 000 ropias van Cassiram Radjaram tot het doen der vooruytverstrekking op lijwaten in augustus 1763 tegen 3/4 percento ter maand opgenomen. 
Over deze verrichtingen van het bestuur wordt slechts opgemerkt dat de vervaldag van de wissel groot 100. 000 hersenna ropia's door de secunde te Patna, Andries Jurgen Schultz, ten behoeve van de Engelse majoor Thomas Adams op het bestuur te Hooghly getrokken geld om geld zonder agio in oude Murshidabadse ropia's uitbetaald te worden, bij de verzending van de brief van het bestuur van 20 februari 1764 nog niet verschenen was. Volgens deze brief kon het bestuur het ware verlies voor de Compagnie op deze wissel nog niet opgeven. Daarom moet een besluit hierover uitgesteld worden totdat dit bekend is. Men hoopt het spoedig te zullen vernemen. Het is aangenaam uit de brief van het bestuur van 23 augustus 1763 over de textielhandel te vernemen dat er op de bestelling van 1762 te Patna 17. 422 stukken voor Europa en 3786 voor Azië waren binnengekomen, wat samen 21. 268 
stukken is en 15. 000 stukken textiel meer dan in het voorafgaande jaar. fol. 1723 Men hoopt dat de winsten daarop de zware en ongewone verliezen, die sinds enige jaren in Bengalen zijn geleden, zullen goedmaken. Bovendien zal een vroegtijdige levering bevorderd worden, als de kooplieden die een voorschot kregen, een interest van 2 % per maand in de kas moeten betalen over het bedrag dat zij uiteindelijk schuldig blijven. Om te tonen dat de voorwaarden niet slechts pro forma zijn, werd dit toegepast voor de schuld van de kooplieden Manikram en de zijnen van ropia 4320, 5 1/7 Het bestuur vindt het onvoldoende dat de kooplieden voor het vertrek van het laatste schip naar Batavia niet zoveel leveren, als waarvoor zij een voorschot hebben ontvangen. Zij moeten eigenlijk bij een voorschot van 75 voor 100 leveren. Dit was voorheen gebruikelijk. Het bestuur besloot op 28 oktober 1763 fol. 1724 om kooplieden die met eigen middelen leveren, volgens artikel zes van het contract van aanbesteding, 7 % voor rente en risico te beloven, mits zij van alle soorten de aanbestede hoeveelheden om en nabij zouden leveren. Aangezien ze daaraan op verre na niet hebben voldaan, is er in plaats van 7 % maar 5 % gegeven, zowel op de goede kwaliteit grove doeken, waarvan de kooplieden de vastgestelde hoeveelheden leverden, of nog iets meer hebben geleverd, als op de bestellingen die ze bijna volledig hadden voldaan. Om de kooplieden ervan af te houden in het vervolg helemaal niet te leveren, is de letter van het contract gevolgd. Uit de memorie bij het besluit van 28 oktober 1763 blijkt dat er van deƒ 8317 waarvoor geleverd werd, ƒ 1358 moet worden afgetrokken, omdat sommige goederen in het voorjaar van 1763 reeds met 7 % waren belast, aannemende dat de volledige gecontracteerde hoeveelheid geleverd zou worden. De resterende ƒ 6959 is voor gelijke delen de kamer van Amsterdam en die van Zeeland aangerekend. fol. 1725 De Hoge Regering vindt dat er naar de omstandigheden is gehandeld. Het is geaccepteerd dat door de late levering van de textiel en de late afrekening met de kooplieden, de aanbesteding vertraagd werd, zodat de kostbare retouren zeer nadelig een jaar in de pakhuizen bleven liggen. Het bestuur meldt in zijn brief van 20 februari 1764 dat het om dit te voorkomen op 13 januari besloot om kooplieden die de rest van de gecontracteerde partij voor het eind van januari leveren, 3 premie te beloven, en 2 % aan diegenen die half februari leveren. Als daardoor dan alles is binnengekomen en er geen gevaar voor verlies meer is, kunnen de slechtste kooplieden afgedankt worden om vroegtijdig met nieuwe kapitaal krachtige kooplieden een contract af te sluiten. fol. 1726 Om de kooplieden te bewegen hun achterstallen binnen de bepaalde tijd te voldoen, is het goedgekeurd van deze voorwaarde af te wijken, toen bekend werd dat het grootste deel van de textiel uit Baddaal, Hendiaal en Jagannathpur reeds Jellingij was genaderd. Er was wel gedreigd dat bij nalatigheid artikel acht van het contract onverkort zou worden toegepast, waarbij is bepaald dat er over het bedrag waarvoor voor de voorschotten nog niet werd geleverd, een interest, of boete van 2 % per maand in de kas van de Compagnie moet worden gestort. Uit het resultaat is gebleken dat het bestuur daarmee een goede bedoeling heeft gehad, vooral omdat het in zijn brief van 20 maart 1764 schreef dat de premies, die aan de kooplieden zijn betaald, slechts ropia 3118 hebben bedragen. Maar het middel lijkt de Hoge Regering zeer gevaarlijk. fol. 1727 De kooplieden zouden de textiel wel eens kunnen vasthouden tot de tijd dat er een premie gevraagd kan worden, maar dit valt door de thans genomen maatregelen van het bestuur niet te vrezen. Allereerst blijkt uit de brief van 20 maart 1764 dat tien oude kooplieden wegens insolventie zijn afgedankt, en dat er tien vermogende voor in de plaats zijn aangenomen. Hoewel hierover wel gegronde opmerkingen zijn te maken, laat men dit verder rusten. Het bestuur zegt dat als enige middel om achterstallen in te vorderen en de Compagnie tegen schade te behoeden, wel besloten had moeten worden de firtij, of het uitschot, van de textiel aan te nemen. Bovendien had het bestuur unaniem besloten de tien in genoemde brief vermelde kooplieden af te danken, fol. 1728 om eindelijk aan deugdelijker textiel te komen zonder te zijn gedwongen de firtij af te nemen. In die verwachting en op de grond dat volgens de brief van 20 februari 1764 de firtij slechts met 3 1/4 4 3/4 5 en 6 % minder dan de goede soort is geaccepteerd, heeft men het bestuur bevolen om wat betreft het aannemen van kooplieden die geen slechte 
kwaliteit zouden aanbieden, voor Azië, noch voor Europa firtij aan te nemen, tenzij voor eigen rekening en risico. De textiel voor Europa moet rechtstreeks daarheen worden gestuurd. Met de Jerusalem waren er al 123 pakken, die reeds verpakt en beschreven waren en dus niet opnieuw verpakt konden worden, op de bestelling voor 1762 naar Batavia gezonden. Nadat dit in de brief van 27 juli 1763 was verboden, zijn er toch met de Lekkerlust nog 178 pakken firtij naar Batavia verscheept. fol. 1729 Op 28 juni en 4 september 1764 is besloten de in totaal 301 pakken met de eerste retourvloot naar Nederland te verschepen, omdat het geen Aziatische soort betreft. Ze worden gelijkelijk verdeeld over de schepen voor de vier kleinere kamers, terwijl in de facturen de besluiten van het bestuur van 31 december 1763 en 2 maart 1764 zullen worden vermeld, waarbij ze voor Nederland zijn aangenomen en via Batavia zijn verstuurd. Met de Vrouwe Kornelia Hillegonda zijn twee kisten met zijden stoffen en met de Jerusalem een pak dongrys boven de bestelling ontvangen. Ze zijn te Batavia openbaar verkocht en het verlies, volgens het rendement bij het besluit van 30 augustus 1764 van ƒ 735, wordt Bengalen in rekening gebracht, met bevel om fol. 1730 het ten spoedigste door de inkopers te laten voldoen. Naar aanleiding van het bevel van Heren XVII om de bestelling voor 1764, die als gebruikelijk vier retourschepen betreft, geheel uit te voeren, heeft het bestuur besloten om, na ontvangst van de nieuwe bestelling en het vertrek van het laatste schip naar Europa, geen soorten textiel op de oude bestelling meer te accepteren, die tevens in de nieuwe eis gevraagd worden. Die soorten textiel zullen voor de uitvoering van de nieuwe bestelling worden gebruikt. Om redenen genoemd in de brief van het bestuur van 20 maart 1764 en in het besluit van 25 februari, is hier in zoverre van afgeweken dat ze wel voor de bestelling van 1764 worden aanvaard, maar daarbij niet meegerekend zullen worden. In tegenstelling tot het bestuur vindt de Hoge Regering de periode waarin de bestelling voor 1764 kan worden uitgevoerd, niet buitengewoon, maar de afwijking van het oude bevel wordt wel geaccepteerd, omdat er door deze maatregelen fol. 1731 vier scheepsladingen textiel naar Europa kunnen worden verzonden. De Hoge Regering merkt echter wel op dat ze uit de onduidelijke manier van schrijven heeft opgemaakt, dat het besluit van 25 februari 1764 uitsluitend heeft gediend om de hele bestelling voor 1764 uit te voeren, en daarvan niet af te trekken wat na het vertrek van het laatste schip werd ontvangen. Het bestuur besloot op grond van het vermogen van de leveranciers te Kasimbazar en de schaarste aan contanten, de handel daar op krediet te drijven. Zo hoeft dit kantoor niet van gereed geld te worden voorzien en kan het de opbrengst van het gemunte zilver daartoe gebruiken. Het bestuur is te kennen gegeven dat men hoopt, dat de verwachting in de brief van 20 februari 1764 dat de inkoop te Patna voor 1764 veel rijker zal zijn dan het voorafgaande jaar, uitkomt.) 
Wijders hebben wij voor welgedaan gehouden dat de ministers op de verklaring der kooplieden van geen fijne Jaggernaatpoerse cassa van 7, 6, 5 en 4 ropias, welke bij den Bataviasen eysch van 1764 waren gevordert, in leverbaar goed te kunnen besorgen, beslooten hadden die sortementen, die onder de agt ropias bepaalt zijn, te excuseren, alsmeede van hamans die soorten welke beneden de vijf ropias moeten gelden, mitsgaders van de Santipoerse mallemollen geen lager aan te besteden, als voor seven en agt ropias, en van de sollogesjes en zanen geen soorten minder, als die voor ses ropias te besorgen zijn. 
Betreffende de inkoop en handel in textiel worden de bevelen van Heren XVII afgewacht en voor de handel in Azië de verkoop van de genoemde 301 pakken firtij. Het is verboden om boven of buiten de bestelling welke soort dan ook te zenden, op straffe van vergoeding van de mindere winst die ze in vergelijk met de bestelde goede soorten zullen opbrengen. fol. 1733 In de generale missive van 20 oktober 1764 is reeds het verzoek van het bestuur overgebracht om te Hooghly ontheven te worden van vergoeding van de verpakkingskosten van grove textiel voor Nederland, die ƒ 26. 763 hoger zijn dan in de memorie van bezuiniging voorgeschreven. Te Kasimbazar bedroegen de verpakkingskosten ƒ 6145, dus in totaal ƒ 32. 908. Men verzoekt ontheffing daarvan in te willigen. Omdat een stuk wasdoek in Bengalen ƒ 13, 19, 4 kost en in Coromandel maar ƒ 2, 10,-, is bevolen om 
wasdoek voor de verpakking van de fijne textiel voor 1766 vandaar te bestellen. Van wat in de brieven uit Bengalen over de inkoop van zijde staat, hoopt men dat zowel de partijen die naar Europa zijn gezonden, als wat aangehouden is, eens een voordelige markt te treffen. fol. 1734 Voor de inkoop van zijden stoffen voor Nederland worden de bevelen van Heren XVII afgewacht, terwijl daarvan afgezien wordt, als aan de eisen van de bestellingen voor Azië niet kan worden voldaan. Zoals onlangs wel is geschied, zullen geen soorten die niet de juiste breedte en lengte hebben, meer verzonden worden. Het bestuur had de dienaren te Kasimbazar opgedragen om de helft van de bestelde dubbele armozijnen, die daar niet in de gevraagde lengte en breedte gemaakt worden, en ook van de andere stoffen in andere sortering te voldoen. De verkoop zal leren wat daarover te zeggen valt. De wijze van de handel in Azië, zoals beschreven in de brief van het bestuur van 20 maart 1764, is goedgekeurd. In de generale missiven fol. 1735 van 8 mei en 20 oktober 1764 zijn de inkoop van 400 kisten opium, de belemmeringen waaraan die zijn blootgesteld, de hoge prijs waarvoor ze zijn ingekocht en het akkoord dat met de Engelsen over de levering werd gesloten, reeds behandeld. Thans zal worden besproken wat de directeur en de hoofdadminstrateur over de opiumhandel gerapporteerd hebben in hun aparte brieven van 22 augustus en 13 december 1763, 20 februari en 20 maart 1764 en wat daarover door de Hoge Regering werd besloten.) 
Wij hebben dus in de eerste plaats met de ministers goedgekeurt dat de Patnase bediendens om de Engelschen geen argwaan te geeven, alsof het verleenen van de parwanna door den souba Mier Mhamet Kassimchan aan den hoofdwisselaar Bolakidassa, tot een privative leverantie van al den amphioen die Behaar uytlevert, van onse kant een bestoken werk was, niet aanstonds bewegingen gemaakt hadden om meede insaam te moogen doen, egter met voornemen om zulxs, wanneer de souba het opstellen van dien handel absoluit weygerde, niet langer te verschuyven. 
fol. 1736 De prijs van de laatst verkregen en met de Lekkerlust naar Batavia vervoerde 99 hele en 44 halve kisten opium van ƒ 507, 5, 2 22/29 tot ƒ 521, 7, 9 11/29 de 100 lb is vrij hoog. Het was wenselijk geweest dat deze lading, zo niet die van ƒ 369, 6, 3 9/29 en ƒ 380, 3, 7 5/29 de 100 lb voor een partij van 244 kisten, genoemd in de brief van 13 december 1763, had benaderd, dan toch die van ƒ 419, 5, 8 8/29 en ƒ 473, 11, 11 17/29 voor een partij van 71 kisten, genoemd in de brief van 20 februari 1764. Dat was gelukkig inclusief de tol in de buitenstreken en in de stad van 15 en 16 tot 18 en 19 ropia de man. Gelet op de omstandigheden waarin de dienaren te Patna zich bevonden, is deze prijs geaccepteerd. Bovendien komt de prijs van de hele kavel van 421 Dit aantal is niet duidelijk. kisten, of 63. 150 pond, op ƒ 427, 9, 5 3/4 de 100 lb, wat maar een gering verschil met die van het vorige jaar van fol. 1737 ƒ 7, 8,-, of 1 3/4 is. Het bestuur overweegt dat de prijs met onkosten op rsd 336, 44 5/8 of ƒ 808, 12, 10 de kist uitkomt. Daarbij gaat het uit van een prijs van 200 sicca ropia de man die de Engelsen voor de opium te Patna hebben vastgesteld, en waarvoor ze volgens de brief uit Patna van 28 oktober en die van het bestuur te Hooghly van 13 december 1763 werd ingekocht. De verkoopsprijs te Batavia is rsd 450 de kist van 150 pond, waarbij de winst op rsd 113 3/8 of 33 1/2 uitkomt. Het is een goede zaak dat het bestuur de dienaren te Patna heeft bevolen om wegens deze hoge prijs niet meer dan 400 ropia de 150 lb te betalen en dan, conform de aparte brief van de Hoge Regering van 16 juli 1763, niet meer dan 500 kisten te kopen. Omdat de Engelsen 220 sicca ropia de man boden en de kooplieden stellig verklaarden dat ze voor niet minder dan 240 sicca ropia de man, of 480 ropia de kist, konden leveren, fol. 1738 en er geen lagere prijs bedongen kon worden, is het goedgekeurd dat het bestuur, of secunde Andries Jurgen Schultz, heeft besloten deze markt te volgen. Hier geldt: nood breekt wet. Achteraf beschouwd diende dit, voor zover te beoordelen, een goed doel. Omdat deze partij te Hooghly zou hebben moeten achterblijven, 
is het goedgekeurd dat het bestuur de dienaren te Patna niet had toegestaan om nog 50 man te kopen, die volgens hun brief van 3 maart 1764 voor 250 sicca ropia de man, of 500 sicca ropia de kist te verkrijgen was. Tevens is het goedgekeurd dat een particuliere partij, die voor de enorme en vaste prijs van 700 sicca ropia de kist werd aangeboden, van de hand is gewezen. fol. 1739 Met het bestuur koestert de Hoge Regering geen hoge verwachtingen dat de verwerving in het komende jaar beter zal zijn dan in het voorafgaande, omdat volgens zijn brief van 13 december 1763 de opiumvelden in de bovenlanden door de legers van de Engelsen en de nawab zijn verwoest en de planten vertrapt en slechts nieuwe aanplant verbetering kan brengen. Maar omdat het bestuur in de latere brief van 20 maart 1764 weer enige hoop geeft, wenst de Hoge Regering eveneens dat er meer succes zal zijn. Het bestuur meldt dat de overeenkomst met de Engelsen om al de opium gelijkelijk te verdelen, door het onredelijk gedrag van het Engelse opperhoofd te Patna, Batson, bij de afloop van de inkoop niet werd nageleefd. Met het bestuur hoopt de Hoge Regering fol. 1740 dat zijn vervanger, of toekomstige vervanger, de bevelen van het Engelse bestuur te Calcutta, om de overeenkomst op te volgen, stipt in acht zal nemen. Er wordt verwacht dat het bestuur zich er ook aan houdt, evenals aan de bepaling van de prijs en, indien toepasselijk, aan de hierboven gemaakte opmerkingen. Men hoopt wel dat de kavelprijs van 1760, die inclusief de onkosten gemiddeld ƒ 451, 6,- de kist bedroeg, niet overschreden zal worden. Er is besloten om 1000 kisten te bestellen, waarvan één derde in halve kisten van 75 pond. Om het gevaar van moeilijkheden door een plotselinge dood door ziekte te vermijden, is het een goede zaak dat de opiumleverancier Sadanent, die 15 maanden in de logie was vastgehouden zonder zijn schuld te voldoen, is vrijgelaten. fol. 1741 Als enige zekerheid voor de Compagnie tekende Sadanent een schuldbekentenis voor 2500 sicca ropia, of ƒ 3937, waarvan men gebruik kan maken, mocht hij tegen de verwachting in weer in betere omstandigheden geraken. Betreffende de salpeterhandel meent de Hoge Regering, evenals Louis Taillefert, dat het vierde lid van zijn advies, ingevoegd in het geheime besluit van het bestuur van 25 maart 1763 en de brief van 22 augustus 1763, had moeten worden opgenomen in het antwoord van het bestuur op de brief van het bestuur te Calcutta van 22 maart. Daarin stelde de Engelsen een verdeling van tweederde voor hen en eenderde voor de Compagnie voor) 
namentlijk dat men, niettegenstaande de aangehaalde redenen tegen haar gepreetendeert voorregt in desen handel, nogthans uyt aanmerking van de gesteltheyd van tijd en saken, waaraan reeds soveel was opgeoffert, wel soverre wilde toegeven om voor 1763 af te staan van ons bij het verdrag van 1745 blijkend regt om van de salpeter in het district van Mouw vallende, een grooter aandeel, als de Engelsche Compagnie te genieten. Hetgeen door de meerderheyd niet goedgevonden was, terwijl wij voor het overige het gemelde antwoord en haare verdere behandelingen sowel ten aansien van dit articul hebben goedgekeurt, als omtrent het gedrag der Engelschen, hetwelk men sig, hoeseer het ook in deesen van de redelijkheid is afgeweeken, als deselve sedert difficulteerden ons eenige salpeter af te staan, en veel min te voldoen aan haare belofte, in de presente gesteltheyd van tijden, wel dient te getroosten, in hoop nogtans voor het vervolg dat de ordres der heeren directeuren van de Engelsche compagnie, aan haar door Uw Wel Edele Hoog Agtbare direct bedeelt bij missive van den 13 e oktober 1763, het Calcats ministerie in betere dan de voorgaande denkbeelden brengen zullen. 
Het bestuur is geschreven dat men verwacht, dat er alles aan gedaan zal worden om de bestelling fol. 1743 voor Azië, die op 22 mei 1764 op 500. 000 pond was bepaald, te voldoen en desnoods een goed gedeelte van die voor Nederland. Een nieuwe voorraad is wegens de dagelijkse vermindering beslist noodzakelijk en het bevel om aan de bevoorrading van Azië boven die van Nederland voorrang te geven, is vernieuwd. Het bestuur verzocht om de schuld van de gewezen gomasto, of factoor, in Ghazipur, Ghulabsen, genoemd in zijn brief van 23 augustus 1763, als hopeloos te mogen afschrijven. Een besluit hierover is uitgesteld totdat het bestuur te Patna de daarvan gevraagde rekening heeft ingediend. Men 
kwam in onzekerheid door het verschil van deze schuld in de brief van het bestuur te Hooghly van 23 augustus 1763 met die in de aparte brief van 13 december 1763. fol. 1744 
In de eerste bedroeg deze ƒ 8839 en in de tweede ƒ 8301. Bij uitsluitsel over deze schuld moeten alle desbetreffende stukken toegevoegd worden. Het besluit van het bestuur van 14 juni 1763 om naar aanleiding van klachten van het bestuur in Coromandel over een tekort in de lengte van de gunies deze op 14 1/2 â 15 cobidos vast te stellen en het ontbrekende te laten vergoeden, is goedgekeurd. Bij dit besluit is tevens bepaald dat de dienaren in de negotiepakhuizen bij steekproef geleverde partijen stuk voor stuk moeten nameten en daarvan verslag moeten doen. De onkosten van de Patnase vloten en de restitutie aan de gezagvoerders van de boven de ontvangsten betaalde contanten zijn gepasseerd. Volgens de memorie bij het besluit van 10 februari 1764 bedroegen de onkosten op de retouren uit Patna fol. 1745 
in 1762/63 ƒ 23. 651,-, waarbij de kostgelden van ƒ 1489 aan gewone rantsoenen en ƒ 22. 162 ten laste van deze rekening zijn gebracht. Bovendien werd het bestuur bevolen om de goede militaire tenten, geweerkappen en patroontassen die niet voor deze vloten nodig zijn, bij eerste gelegenheid naar Ceylon te zenden. Onder de huidige omstandigheden komen ze daar van pas. De gewone geschenken en zichtgiften te Hooghly, Kasimbazar en Patna in 1762/63, beschreven in de brief van het bestuur van 10 maart 1764, zijn goedgekeurd. Hoe wenselijk ook, kon er op de telkens groeiende buitengewone giften niet bezuinigd worden. Er is bevolen om voortaan in de brieven de kosten van de gewone en buitengewone geschenken te specificeren fol. 1746 en met die van het vorige jaar te vergelijken. Buiten 5000 sicca ropia, die namens de vorst nog betaald moesten worden, is om de redenen die het bestuur in zijn brief van 20 maart 1764 daarvoor gaf, de verstrekking van peshkash voor 1763 goedgekeurd. Het was voor de handel onvermijdelijk. Betreffende timmerwerk en reparaties is de koop van het huis op de markt van Mirzapur, voor 20. 000 Arcaduse ropia vrij geld, goedgekeurd. Het moet als hospitaal gaan dienen. De eigenaar was bereid onder ede te verklaren dat hij het aan een particulier niet voor minder zou willen verkopen. Het is een goede zaak dat de verleden jaar goedgekeurde bouw van een veranda aan de nieuwe kazerne, mits dat voor minder dan de begrootte ƒ 12. 600,- kan geschieden, is uitgesteld. fol. 1747 Zolang het garnizoen zo zwak is en er weinig artilleristen zijn, is de veranda overbodig. Bovendien kan het bestuur niet garanderen dat de kosten lager dan ƒ 12. 600,- zullen zijn. Er is ingestemd met de benoeming van de boekhouder en beëdigd schrijver Gregorius Herklots tot opzichter van de gebouwen in plaats van ingenieur Claude Ogerdias. Herklots staat onder toezicht van de equipagemeester en de commandant van de militie. Het bestuur zegt dat daar vroeger ook een schrijver voor werd gebruikt. De verdere kosten aan timmerwerk en reparatie te Hooghly, Kasimbazar, Patna, Fatwa en Balasore in 1762/63, gespecificeerd in de brief van het bestuur van 20 maart 1764, zijn goedgekeurd. Net zoals de geschenken moeten deze kosten in de brieven worden samengevat en vergeleken met die van het voorafgaande jaar. De domeinen, of de inkomsten van de dorpen en markten van de Compagnie, fol. 1748 
zijn volgens de brief van 20 maart 1764 voor dit jaar verpacht voor ƒ 13. 072, of voor ƒ 315,- meer dan in het voorafgaande jaar. Hierover is opgemerkt dat bij deze vermeerdering de opbrengst ƒ 13. 387 zou moeten zijn. Zulke optelfouten moeten vermeden worden. De negotieboeken zijn ongecontroleerd naar Batavia verzonden, omdat volgens de brief van 20 maart 1764 de gecommitteerden dat niet meer voor het vertrek van het laatste schip konden afkrijgen. Het bestuur verwacht uitdrukkelijk dat de boeken van Hooghly voortaan voor het eind van januari en die van de onderhorige kantoren voor eind oktober gesloten worden, op straffe van een boete ten gunste van de diaconie armenkas van rsd 500,- voor de eerst genoemde boeken en rsd 100,- voor de laatst genoemde. fol. 1749 Mochten de boeken van Hooghly niet voor het vertrek van het laatste schip naar Batavia gecontroleerd kunnen worden, dan moet dat later gebeuren. De uitslag dient dan bij eerste gelegenheid aan Batavia gerapporteerd te worden. In de generale missive van 20 oktober 1764 werd de slechte uitkomst van de staatrekening over 1762/63 reeds gemeld. Tot verdriet waren de uitgaven ƒ 507. 565 en de inkomsten ƒ 190. 667, zodat het negatieve saldo ƒ 316. 897 bedraagt. Vergeleken 
met 1761/62 waren de uitgaven ƒ 163. 687 meer en de inkomsten ƒ 13. 569 minder, zodat er een verslechtering van ƒ 177. 256 is geweest. Dit is bij de slechte tijden zeer beklagenswaardig. fol. 1750 Het had net andersom moeten zijn. Daar er op het ogenblik niets aan te doen is, moet met zich maar bij de verslechtering neerleggen. Men hoopt op verbetering. Op de opgave van de inkomsten in de brief van 20 maart 1764 van ƒ 190. 667, wordt aangemerkt dat deze kort daarna in de Hooghlysche staatbalans op ƒ 182. 162 begroot worden, wat ƒ 8505 minder is. Bovendien zijn in het besluit van het bestuur van 7 maart 1764 de inkomsten op ƒ 182. 731 gesteld. Zulke fouten brengen onzekerheid en het kost veel tijd om dit uit te zoeken voordat er een besluit over genomen kan worden. Na eerder geuitte klachten heeft de Hoge Regering het bestuur, of wie het aangaat, gewaarschuwd tegen de rekenfouten maatregelen te nemen, fol. 1751 om een gevoelige reprimande te voorkomen. Onder de uitstaande schulden is die van de Franse compagnie ƒ 39. 375 en van de Engelse compagnie ƒ 24. 142. Er is bevolen die ook in de direct verzonden brieven aan Heren XVII te vermelden. De kapitale som van ƒ 980. 888 op de rekening van interest kan door de retouren met 7 % te belasten in vier jaar weggewerkt worden, als er jaarlijks vier schepen naar Nederland gaan met een lading gelijk aan die van de Welgelegen en de Vlissingen. Genoemde rekening bedroeg ƒ 1. 115. 561 en is daardoor met ƒ 134. 673 tot ƒ 980. 888 gedaald. In de vergadering van 29 juli 1764 is een besluit genomen over het verlies van ƒ 13. 148 door een foute berekening op 1. 200. 000 sicca ropia die in 1757 op assignatie naar Nederland van de Engelsen was ontvangen. fol. 1752 In de generale missive van 20 oktober 1764 was dat reeds vermeld. Om het bestuur daarvan te doordringen is geconstateerd dat uit de ontvangen kladassignaties de grove slordigheid blijkt, waarmee een zaak van zo groot belang werd behandeld. Bovendien meldde de brief van het bestuur van 10 december 1763 dat er van die hele som geen ordonnanties van betaling en -ontvangst in de geldkas waren te vinden. Het bestuur moet curatoren in de verbonden nalatenschappen van de voormalige factuurhouder Pieter Johan Ribout en de voormalige hoofdadministrateur Arend Jacob de Wilde verbieden om daaruit betalingen te doen, voordat de Hoge Regering daartoe een bevel van Heren XVII heeft ontvangen. Voorts is het besluit van het bestuur goedgekeurd om, ter voorkoming van het wegraken van ordonnanties, deze bij overdracht van de grote en kleine geldkas van begin september tot de werkelijke overgave van maand tot maand te vermelden. fol. 1753 Het bestuur is verboden om assignaties op Nederland uit te geven, tenzij dat absoluut noodzakelijk is. Dit had Heren XVII in zijn brief van 13 oktober 1763 bevolen, waarvan een extract naar Bengalen was gestuurd. Bovendien voegde de Hoge Regering toe dat bij acceptatie van geld op assignatie naar Nederland het reglement voor de plichten van dienaren van 1755 volledig van kracht blijft. De directeur en de hoofdadministrateur moeten erop toezien dat het agio daarover juist berekend wordt en de minuut wissels door de beëdigd klerk op de secretarie van de Politieke Raad worden geauthenticeerd en daar bewaard. Ondanks het verbod van betalingen uit de bovengenoemde boedels van Ribaut en De Wilde, fol. 1754 was men het eens met) 
het besluyt der ministers van den 15 e april 1763 aangehaalt bij haare missive van den 20 e maart 1764, om, wanneer de inlandse crediteuren welker versoek dat ordre aan het Cassimbazaars opperhoofd gegeven mogten worden tot het afbetaalen haaren pretensiën uyt die nalatenschap, door de ministers van de hand geweesen was met andermalige overwijsing aan den regter, sig werkelijk aan de moorsche regeering mogten addresseeren, in dien gevalle, en eerder niet te treeden tot de executie van de ordre vervat bij onsen brief van den 20 e julij 1762 om haar desnoods de præferentie te geeven voor alle andere crediteuren, als overeenstemmende met de ordre of qualificatie gegeven door Uw Wel Edele Hoogagtb. bij missive van den 17 e september 1737. 
Er is ingestemd met het besluit van het bestuur van 17 mei 1763 om de machtiging van 8 oktober 1761 aan de beëdigd klerk De Barij, om de belangen van de bedoelde crediteuren bij de Raad van Justitie te behartigen, om te zetten in een bevel, opdat hun zaken 
niet verwaarloosd zullen worden. fol. 1755 Dat is ook het geval met het besluit van 24 mei 1763 om die crediteuren gratis te laten procederen. Dit kan evenwel niet als precedent gelden. Ook de behandeling door het bestuur van de nalatenschappen genoemd in de brief van 20 maart 1764 is goedgekeurd. Aangaande de soldijboeken en papieren is besloten de foute belasting van de rekening van de boekhouder Jacob Enniger met ƒ 40,- wegens hospitaalkosten, op grond van het op 5 juli 1764 ingekomen bericht van het opperhoofd van het generaal soldijkantoor, in te trekken. De beantwoorde soldijmemories over 1759/60 en 1760/61 waren pas op 16 en 19 maart 1764 aanwezig, dus te laat door het bestuur ontvangen, zodat ze niet meer voor de verzending behoorlijk gecontroleerd konden worden. Het rapport daarover van het opperhoofd van het generaal soldijkantoor wordt afgewacht en zal te zijner tijd met het besluit van de Hoge Regering aan het bestuur worden toegezonden. fol. 1756 Inmiddels is dit bericht met de bijlagen verzonden, waarbij de geringe ijver van de soldijboekhouder met de late indiening van genoemde memories niet onopgemerkt is gebleven. Het bestuur is bevolen er op toe te zien dat de soldijboekhouder zijn werk voortaan beter verricht op straffe van maatregelen. Tevens moet het er op letten dat militairen in het hospitaal geen uitrustingsstukken krijgen, of daarvoor in die tijd op hun soldijrekening belast worden. Hun uitrusting moet door de officieren bewaard worden en die van overledenen moet men verantwoorden. Het verleden jaar was het bestuur een overweging over de staat van Bengalen toegestuurd, die het in de brief van 10 december 1763 had beantwoord. Er is mee ingestemd dat het bestuur op grond van de ongevraagde, maar fundamentele bezwaren van de equipagemeester een eed heeft aangevuld. fol. 1757 Daarin is het voorbehoud gemaakt dat hij niet verantwoordelijk is voor onnodige los- en laadvrachten of vaartuigen door zijn inlandse dienaren. De dienaren trokken regelmatig vaartuigen aan, als de equipagemeester naar de ligplaats van de schepen was, en er werden bij zijn afwezigheid vaartuigen vanaf de schepen gezonden, die niet geheel geladen waren. Tevens is goedgekeurd dat aan de equipagemeester telkens ropia 1600,-, of het bedrag van zijn borgstelling, werd vooruitverstrekt, dan wel zoveel meer als nodig voor de kosten van lossen en laden. Zo was hij verlost van hoge rente, als hij daarvoor een voorschot moest opnemen. De eerste dienaar in de textielzaal, Jan Carel Kist, maakte er bezwaar tegen dat hij onder ede moest getuigen, dat de koelies en andere werklieden voor hun loon alleen de Compagnie hadden gediend en dat er geen anderen voor een lager loon te krijgen waren. Dat was ook in de overweging betreffende Bengalen voorgesteld. Zelfs een tussenvoorstel van het bestuur had Kist afgewezen. fol. 1758 Op zijn voorstel werd besloten dat hij voor de koelies op basis van eerdere jaren een vast bedrag krijgt. Het bestuur vond dit ook beter dan een eed. Het bestuur kreeg toestemming om hem op basis van de boekjaren 1739/40 tot en met 1743/44, toen het maximum ropia 2819,- en het minimum ropia 2294,- was, voor koelielonen uit te betalen op basis van de behandelde ponden en volumens. Het bestuur is tevens bevolen op die wijze zo zuinig mogelijk te berekenen welk bedrag men de pakhuismeesters te Hooghly en Kasimbazar, na goedkeuring door de Hoge Regering, aan koelielonen zal uitbetalen. Het is een goede zaak dat het bestuur de pakhuismeesters heeft gewaarschuwd zoveel op te voeren, waarvan zij desnoods onder ede kunnen bevestigen, fol. 1759 dat het niet boven de toegestane 5 % ligt. Er is mee ingestemd dat er is vastgesteld in de textielzaal per heel jaar 300 gerassen te gebruiken om de textiel mee af te dekken. Overeenkomstig het bevel zullen de oude stukken naar de medicinale winkel in Batavia gezonden worden. Tevens is goedgekeurd dat het bestuur heeft besloten van de 29. 320 gunizakken die tussen 1 maart 1761 en eind februari 1762 door de pakhuismeesters zijn opgevoerd voor verpakking van 1. 166. 349 pond peper in de retourschepen Deunisveld, Wildrijk, 's-Gravenzande en Kattendijke, er maar 4000 per schip, of 16. 000 af te schrijven. Ook is goedgekeurd dat er van 17. 580 gunizakken maar 15. 000 zijn afgeschreven. Die zijn gebruikt voor het zeven, ontvangen en wegen van specerijen, koffiebonen, curcuma en indigo, het sorteren van de chanco's en het repareren van katoenen balen. De overige in totaal 15. 900 zakken zullen ieder voor de helft door de pakhuismeesters vergoed moeten worden. Als per retourschip op 170. 000 lb peper 
wordt gerekend en 80 pond fol. 1760 per zak, dan moeten gemiddeld 2400 zakken per schip voldoende zijn. Daarom is besloten daarvan 1000 stuks af te schrijven en de overige door de pakhuismeesters en de gezagvoerders van de schepen te laten verantwoorden. De memorie van overgave van het directoraat te Bengalen door Louis Taillefert aan George Lodewijk Vernet is op 2 juli 1764 behandeld en de besluiten zijn in een geheime resolutie vastgelegd. Die is het bestuur ter naleving toegestuurd. Daar wordt naar verwezen. Betreffende de huishoudelijke zaken is de instructie voor de weesopzichters, die het bestuur bij besluit van 2 december 1763 heeft vastgesteld, goedgekeurd en zijn wie het aangaat, bevolen die precies na te leven. fol. 1761 Het bericht over de hand- en schietwapens dat het bestuur in zijn brief van 20 maart 1764 toezegde, wordt afgewacht. Er is bevolen alle bruikbare en onbruikbare kanonnen en schietwapens, boven het aantal daarvoor bepaald in de memorie van bezuiniging, naar Batavia te zenden. Daarvan zijn 6 twaalfponds kanonnen, 2 mortieren van vijf en zes duim en 6 mortieren van vier duim uitgezonderd. Per eerste gelegenheid moeten 1000 grenadiers snaphanen, 30 gewone scheepspistolen, 50 fijne scheepspistolen, 50 zakpistolen, de overige 12 twaalfponds kanonnen met toebehoren, en 1200 bruikbare grenadiers snaphanen naar Ceylon gezonden worden. Uit de brief van het bestuur van 10 december 1763 bleek dat de overleden gewezen fiscaal en dorpsmeester Jacob Larwood van Schevichaven op eigen gezag de roomsgezinden heeft toegestaan te Barganur een kerk te bouwen.) 
Hebben wij sulks aangemerkt als eene verregaande stoutmoedigheyd, en 
g'ordonneert tegens sodanige usurpatiën steeds de nodige sorge te dragen. Zijnde het 
derhalven welgedaan dat de ministers hetselve hebben doen sluyten en den presenten dorpmeester gelast om die lieden van daar te te weeren, terwijl de ministers aanbevoolen is om het geduide kerkje geslooten te houden sonder het weder te laaten openen. 
Betreffende schepen en vaartuigen is niet alleen ongenoegen getoond over de onoplettendheid van hoofdadministrateur Menso Isinck, maar ook dat hij, volgens de brief van het bestuur van 20 februari 1764, de bestelling voor Nederland voor 1762 zo laat en ontijdig heeft uitgevoerd. Het is hier ditmaal bij gelaten, maar het is Isinck wel duidelijk gemaakt dat hij niet meer zo openlijk traag diende te zijn, wilde hij gevoeliger maatregelen voorkomen. Het bestuur klaagde dat op Coromandel enige militairen op weg naar Bengalen van de Jerusalem fol. 1763 waren gehaald en vervangen zijn door een aantal gebrekkige en slechte militairen. Zulke niet goedgekeurde maatregelen zijn het bestuur in Coromandel verboden. Als er via dat gouvernement schepen met volk voor Bengalen aankomen, moet men rapporteren of men zich in Coromandel aan dit verbod heeft gehouden. Wat de justitie aangaat zijn de belastende verklaringen voor de gerepatrieerde schipper van de Scholtenburg Leendert van der Linden en opperstuurman Andries Laurens, wegens fraude met uitrustingsgoederen van de Compagnie, aan de advocaat fiscaal overgedragen om bij hun terugkomst de gewenste actie tegen hen in te stellen. De Raad van Justitie in Bengalen is bevolen de opmerkingen van Louis Taillefert over de stappen van deze raad tegen de matrozen Carel Rasmus en Laurens Beekkendorp, alsmede tegen de soldaat Johannes Steering, tot richtsnoer te nemen. fol. 1764 Dit betreft de verklaring in het vonnis dat de eerste twee tijdens hechtenis gage bleven ontvangen en de laatste vrij van kosten is ontslagen. Opdat Heren XVII daar zo nodig gebruik van kunnen maken, is het bestuur bevolen om alle vonnissen in de zaak tegen de gerepatrieerde kassier en secretaris Michiel Bastiaanse en provisioneel assistent Emanuel Hendrik Kantzou met alle stukken naar Nederland te zenden. Om moeilijkheden met vreemde natiën, en voornamelijk de Engelsen, te voorkomen, is het besluit van het bestuur van 20 januari 1764 goedgekeurd waarbij het wordt verboden, zonder toestemming van de directeur, beslag op de persoon of goederen van vreemdelingen te leggen. Op verzoek van het bestuur is een stel van de beste en meest gebruikte rechtsgeleerde boeken en enige exemplaren van de artikelbrief ingekocht en naar Bengalen gestuurd. Aangaande de inlandse zaken zijn de besluiten van het bestuur fol. 1765 in verband met de onlusten tussen de 
Engelsen en de moslims wegens hun voorzichtigheid goedgekeurd. Ze waren in de geheime brieven van 24 augustus en 11 december 1763 gerapporteerd. Ook is ermee ingestemd dat in Patna de onmisbare sipoys en moslim zeevarenden in dienst gehouden zijn en dat er 150 schutters gerecruteerd werden. Tevens is ingestemd met de bevelen die volgens de brief van 20 maart 1764 aan het bestuur te Patna zijn gegeven om zich, naar eerdere hachelijke voorbeelden, maar neer te leggen bij de opmars naar de benedenlanden van nawab Kassim Khan met honderdduizend man en geschut. Het bestuur was opgedragen de nodige maatregelen te nemen ter bescherming van Compagnies dienaren en bezittingen. De Hoge Regering gaat er van uit dat deze bevelen, indien nodig, zijn opgevolgd. fol. 1766 Er is tevens ingestemd met een zichtgift van ƒ 86 aan de broer van nawab Mir Jafar Ali Khan, Mir Kasim, en zijn dienaren bij zijn aantreden als stadhouder te Patna en met een nesser van ƒ 31 aan duan Ali Kuli Khan. Mir Kasim kreeg bovendien specerijen met een inkoopwaarde van ƒ 17 en een verkoopwaarde van ƒ 225. Met het bestuur is men het er mee eens dat de vriendschap met inlandse machthebbers, zoals deze stadhouder, van te groot belang is om hen niet af en toe met een klein geschenk gunstig te stemmen. Het wordt billijk gevonden dat het bestuur door Samram ƒ 3524 had laten vergoeden, die volgens een memorie uit Patna was besteed om voor hem een parwanna van de faujdar te Hooghly te verkrijgen. Het bestuur van Bengalen had groot gelijk dat het aan het bestuur te Patna zijn ongenoegen had geuit over in deze memorie opgenomen geschenken, waarvan het nut onduidelijk was en die nooit eerder waren gegeven. fol. 1767 Het bestuur had het bestuur te Patna zeer terecht bevolen de wakkiel op te dragen in het vervolg zuiniger te zijn met geschenken, als hij vergoeding daarvan wilde voorkomen. De Hoge Regering heeft het bestuur aangeraden daarop voortdurend te letten. Aangezien het makkelijk gemist kon worden, is er mee ingestemd dat aan de Engelse gouverneur Henry Vansittart tegen tweemaal de prijs een zwaar touw van 18 duim werd geleverd. Voor het overdoen van uitrustingsgoederen werd verwezen naar het reeds toegezonden extract van de resolutie van 8 mei 1764. Het is ook een goede maatregel dat op een dergelijk verzoek van de Engelse gouverneur werd geantwoord, dat de Compagnie geen touwen meer kon missen, maar dat er bij equipagemeester Lucas Jurriaansz Zuijdland nog voor ropia 960,- een kajirutouw te krijgen was. Dit is door gouverneur Vansittart aangenomen, zodat hij zevenmaal de prijs heeft betaald. Op zijn derde verzoek fol. 1768 om een touw van een andere zwaarte is zeer juist geantwoord dat men de voorraad niet wilde verminderen, omdat onbekend was welke soort schepen er zouden komen. Het bestuur is er opmerkzaam op gemaakt dat bij het bevel van 4 mei 1764 de prijzen maar in het algemeen zijn vastgesteld, en dat daarom verzoeken van vreemdelingen om equipagegoederen, indien maar enigszins mogelijk, afgewezen dienen te worden. Niettegenstaande is op de bedenking van het bestuur in de gewone brief van 10 december 1763 tegen verbod op het lenen van geld aan vreemde naties en tegen zuinigheid met het leveren van equipagegoederen, geantwoord dat dit niet zo streng bedoeld is dat er nimmer van afgeweken mag worden, wanneer de Engelsen, zoals in genoemde brief beschreven, in grote nood verkeren en de voorraad het toelaat. fol. 1769 
Als de zaken in Bengalen blijven zoals ze zijn, moeten de Engelsen te vriend gehouden worden.) 
Met genoegen hebben wij uyt de secreete brief der ministers van den 24 e augustus 1763 gesien dat, dat de meermelde heer Van Sittart, op de gedane klagte over een inlandsch schrijver der Engelsche compagnie die bestaan hadde een stux grond, tot ons huys te Ballasoor gehorende, te usurperen en weg te schenken, en van een inlander, op ons territoir wonende, geregtigheden te heffen, die zaak had laaten ondersoeken en ons in de besitting gehandhaaft. Dog daarentegen hebben wij uyt haren secreten brief van den 20 e maart 1764 ongaarne ontwaard het ligten van boord van het schip de Cornelia Hillegonda van den matroos Anthonij Fernandus van Livorno door een chialoup van een Engelsch oorlogschip, welk geval wij reeds ter kennisse van Uw Wel Edele Hoog Agtb. hebben gebragt bij missive van den 20 e oktober jongstleeden. En waaromtrent wij alleen aangemerkt hebben dat wij ons zulxs alweder moesten getroosten, omdat, daar geweld heerscht gelijk in deesen geschied is, de billijkheyd geen plaats heeft. 
fol. 1770 De behandeling van de Engelsen, zoals in de geheime brief van 11 december 1763 uiteengezet, is goedgekeurd, in het bijzonder die van commandeur John Bladen Tinker, het antwoord op zijn brieven aan directeur Louis Taillefert en het bevel over het groeten van Engelse schepen, als dat geëist mocht worden, en alleen op de belofte van de commanderend officier met een gelijk aantal schoten te zullen antwoorden. De Hoge Regering is het ook eens met de instructie voor het overgeven van onderdanen van de Britse kroon op schepen van de Compagnie, als een officier van de koning dat op vertoon van een koninklijk bevel eist. Dit is bij de omstandigheden in Bengalen onvermijdelijk en noodzakelijk, mochten de Engelsen hun onderdanen met geweld opeisen. fol. 1771 Op de eis van de eerste advocaat mr. Cornelis van der Hoop in zijn brief van 15 november 1763 aan Louis Taillefert om bewijsstukken te leveren aangaande de inhoud van drie brieven in 1759 door de oud-directeur Adriaan Bisdom aan de toenmalige nawab van Bengalen, zijn in het geheime besluit van 11 september 1764 zekere beperkingen aan de directeur en hoofdadministrateur opgelegd. Aan de koopman en opperhoofd te Kasimbazar, Johannes Bacheracht, is de titel van secunde in Bengalen verleend. Personalia. fol. 1772 De secunde te Patna, Andries Jurgen Schultz, is op zijn verzoek toegestaan om via Batavia naar Nederland te repatriëren. Personalia. Het is aan de met stilstand van gage ontslagen vaandrig-ingenieur Claude Ogerdias toegestaan om in Bengalen te blijven. De besluiten en promoties van lagere dienaren zijn goedgekeurd. Zolang de Engelsen zoveel moslim zeevarenden en personeel bij de artillerie nodig hebben, is de Hoge Regering het eens met de vrees van het bestuur dat er niet voldoende geschikte moslim zeevarenden zullen zijn om, zoals bevolen, in twee ploegen per schip naar Batavia te zenden. Toch is opgedragen aan die eis zoveel mogelijk tegemoet te komen, daar moslim zeevarenden te Batavia niet gemist kunnen worden. Het is niet alleen afgekeurd om koopman Genessam als tweede makelaar aan te stellen, fol. 1773 
en wel op grond van wat over zijn vader Samram in het geheime besluit van het bestuur van 5 augustus en de brief van 17 december 1762 staat, maar ook ernstig verboden hem als zodanig ooit weer aan te stellen, of op andere wijze in Compagnies dienst te gebruiken. Op zijn verzoek is het de Armeense koopman Minas Elias toegestaan op de voet van Europees ingezetene te Hooghly huizen en grond te kopen en te bezitten, met de beperking dat hij deze niet mag vervreemden, zelfs niet aan een Armeens lid van zijn familie, buiten degenen die door de Compagnie metterwoon te Hooghly zijn toegelaten. Dit is wat in de vergaderingen over Bengalen werd besloten. Inmiddels zijn via Noord-Coromandel gewone, aparte en geheime brieven van 25 augustus 1764 ontvangen, waaruit het voornaamste nu behandeld wordt. fol. 1774 Op 3 en 19 augustus 1764 zijn de retourschepen Oranjezaal en Huis te Boede in Bengalen aangekomen. Ondanks de verkoop van het aangevoerde, of in voorraad zijnde baarzilver, goud en zilveren specie, was er een groot tekort aan contanten. Daarom had het bestuur moeten besluiten te Hooghly sicca ropia 172. 000 tegen 9 % te lenen tot voorschot op te leveren textiel, te Kasimbazar sicca ropia 90. 000 tot voorschot op textiel en zijde, en te Patna sicca ropia 73. 000 tot voorschot op textiel, salpeter en opium. Van de bestelde 34 ton aan contanten zou voor de handel in 1765 maar 7 1/5 ton overblijven, terwijl er 33 ton nodig is. Te Hooghly was het slechts met drie kooplieden gelukt om, zoals in Kasimbazar, zonder voorschot leverantiecontracten te sluiten. De overigen zeiden fol. 1775 dat ze op die voet niet konden leveren, omdat zij al contracten te Kasimbazar hadden en niet op twee plaatsen zonder voorschot konden rondkomen.) 
Aan welke laatste zij derhalven den 27 e maart hadden moeten besluyten meede vooruytverstrekkingen te doen, en vervolgens den 1 e augustus te accorderen derselver verzoek om, insoverre sij het ontbrekende aan de gewoone 75 percento reeds door het senden van hunne eygen contanten na de arrengs gesuppleert hadden, daarop de gewoone interesten te zullen genieten, onder conditie dat, bijaldien zij hun driequart niet vroegtijdig leverden, zij niet alleen van die rente souden verstoken wesen, maar ook na rigeur van het contract behandelt worden. Wijders bedeelen de ministers in 
het brede welke traverses sedert door onse competiteuren, of tenminste hunne gommastos in de meeste weefplaatsen en wel voornamentlijk in de arrengs Sjandercona 
en Baddaal gemaakt waren tot stremming van onse insaam. Also gemelde gomastos, om den lijwaat insaam aldaar alleen magtig te worden, de voorkopers, opkopers en wevers genoodsaakt hadden verbandschriften te passeeren, waarbij deselve moesten belooven aan niemand anders, dan aan de Engelsche compagnie, eenig lijwaat te zullen verkopen, en selfs aangeven, wanneer een der opkopers een stuk verkogt. En dat sij sig, op de daarover ingebragte klagten der kooplieden, een en andermaal aan den heer Calcats gouverneur Van Sittart g'addresseert hadden met versoek dat hier in redres besorgt mogte worden. 
Met wederzijds goedvinden is een dienaar van de Compagnie voor onderzoek naar de aurungs gestuurd. De Engelsen voerden aan dat de overeenkomsten vrijwillig waren afgesloten en dat ze niet van plan waren wijzigingen in het voordeel van de Compagnie aan te brengen. Daarom had het bestuur besloten het daar bij te laten. Desalniettemin berichtte het bestuur dat de handel redelijk liep en dat men veronderstelde, dat de bevelen van Henry Vansittart met meer ernst werden gegeven en nageleefd. Maar de gomasto's te Baddaal en Malda lieten zich nog zeer gelden. fol. 1777 Dat was vooral het geval te Baddaal, maar op grond van de belofte van Henry Vansittart hoopte het bestuur op een verbetering. Waarschijnlijk op bevel uit Europa waren alle particuliere handelaars uit de aurungs ontboden, wat de verwerving van textiel zeker zal vergemakkelijken. Aangezien, ondanks het aannemen van de firtij van de grove textiel, de achterstallen van de kooplieden nog zo groot waren dat men niet zag hoe ze ingevorderd moest worden, had het bestuur besloten om ook de firtij van de fijne textiel aan te nemen. Dit werd als het beste middel beschouwd om nadeel voor de Compagnie te vermijden. De prijzen waren vastgesteld als in de laatste jaren, en van de textiel waarvan nooit firtij werd verzonden, naar de staat van hun kwaliteit volgens de memorie bij de besluiten van 17, 18 en 19 mei 1764. Bij het eerste besluit is de algemene aanbesteding van textiel te Hooghly voor Europa en Azië, uitgezonderd die te Dhaka, gevoegd. fol. 1778 Te Kasimbazar namen de kooplieden de levering van de bestelde grove doeken voor Europa, voor prijzen van het vorige jaar, op krediet voor hun rekening. Daar was ook de hele bestelling voor 1764, gedateerd 1 november 1762, aan guinees, gerassen, salempuris, zeilkleden en doesoetjes aanbesteed. Wel was gewaarschuwd dat er geen firtij of Engelse soort aangenomen mocht worden. Per eind juli 1764 was van de witte textiel reeds 5300 stuk geleverd. Te Patna was de verwerving in april 1764 reeds tot 12. 190 stuks opgelopen, hoewel het schijnt dat de sindsdien onstane onlusten de handel onderuit zullen halen en de prijzen zullen doen stijgen. Over de verkoop te Hooghly meldt het bestuur slechts dat er 107. 440 lb Japans staafkoper uit de hand tegen ƒ 80, 18, 12 de 100 lb is verkocht. De winst was zo 164 1/2 In de aparte brief berichtten de directeur en hoofdadministrateur dat het bestuur te Patna een onredelijke eis van de konvooidienaren van een tol voor de 215 kisten opium, die in november 1763 waren verzonden, fol. 1779 van sicca ropia 3225 op ropia 1000 hadden moeten afmaken. Met het Engelse opperhoofd Billers is overeengekomen om ieder sicca ropia 103. 000 vooruit te verstrekken en het ingekochte gelijkelijk te verdelen. Omdat de kooplieden de opium niet tegen een vaste prijs wilden leveren, was er daarover niets overeengekomen. Het Engelse opperhoofd had gezegd dat hij de marktprijs wel moest volgen, omdat hij beslist 250 à 300 kisten aan Benkulen moest leveren. Daarom is het bestuur opgedragen voorlopig de bevelen van voorafgaande jaren te volgen. Het geeft in de brief van 9 juli 1764 hoop dat de handel beter zal gaan dan het vorige jaar. Op 8 mei 1764 besloot het bestuur om 2000 man salpeter voor ropia 9 1/2 de man van 68 lb te kopen, maar toen er geleverd zou worden fol. 1780 werd de verscheping te Calcutta verboden. Vervolgens beloofden de Engelsen dat de Compagnie een derde van de binnenkomende salpeter zou krijgen. In juli 1764 kwamen 
er 4000 zakken van 2 man binnen en in oktober zou er nog een partij komen. Gouverneur Henry Vansittart berichtte particulier dat de Compagnie 10. 000 zakken, of 20. 000 man, zou krijgen. Een verzoek om ook een gedeelte van de nog te Calcutta voorradige salpeter van het vorige jaar te ontvangen, is echter geheel afgewezen. Volgens de geheime brief van het bestuur van 25 augustus 1764 zou de Mogol met de wazir Sousa-ud-Doula Hiermee wordt waarschijnlijk op de nawab van Awadh Shuja-ud-daula gedoeld. met een formidabele macht van 120. 000 man en 700 kanonnen uit het binnenland zijn gekomen. Maar door hun trage opmars konden de Engelsen zich op verweer voorbereiden.) 
Gelijk hun leger ook onder den majoor Carnac in den beginne opwaards trok, dog vervolgens, wanneer een gedeelte van 's Mogols leger Behaar ingerukt was, na eenige schermutselingen retireerde, en sig rondsom Patna legerde, gedekt door gragten, borstweringen en batterijen voor allen overval, en bestaande in 1000 Europesen en 7000 sipahis. Hierdoor de boovenlandsche magt ingesloten zijnde, kwam het op den 3e may tot een gevegt dat van 's morgens ten 10 tot 's avonds ten half 7 uuren duurde, met dat gevolg dat de moren, na verscheyden vergeefsche pogingen om door te breken, wegens het hevig vuur der Engelschen eyndelijk met agterlaating van 7000, of volgens de Patnase berigten van 2000 mannen, de wijk namen, terwijl van de zijde der Engelschen maar 4 Europesen en 25 sipahis gedood zouden zijn. 
Vervolgens rustten de wapenen en men zei dat er intussen, zoals ook eerder, onderhandelingen waren. Die hadden geen resultaat en de legermacht uit het binnenland fol. 1782 heeft Patna op 26 mei 1764 verlaten en is aan de rivier Ghaghara op de grens met Bihar neergestreken om na de regentijd nog een kans te wagen. Intussen was alles geplunderd en Compagnies logie te Fatwa en het dorp waren vernietigd. Om de textiel op te slaan had het bestuur voorlopig een golah Golah, opslagplaats meestal voor graan of zout. van matten en bamboe opgetrokken. Na de regentijd zullen daar weer de nodige gebouwen worden opgericht. Het bestuur te Patna was opgedragen zich onder de onlusten maar te schikken en, om Compagnies dienaren en bezittingen te beschermen, waren 25 vaartuigen gehuurd voor ƒ 2758 en 300 inlandse schutters voor 4 anas per dag. Voor de verdediging van de hekken waren er te Hooghly 50 sepoys in dienst genomen, die evenwel weer waren afgedankt. Een zekere Sittabraaij, de duan van de koning te Patna, fol. 1783 was door de nawab Mir Jafar Ali Khan en de Engelsen eerst met geschenken naar de Mogol gezonden, maar daar in arrest gehouden. Vervolgens was hij echter met gewichtige zaken naar hen teruggezonden. Men zei dat hij in stilte een sanad van de Mogol had gekregen ter aanstelling van Mir Jafar Ali Khan tot suba van Bengalen en Bihar. De Engelsen te Patna zouden daarover openlijk blijken van vreugde hebben getoond. Louis Taillefert had wederom de arzdasht aan genoemde nawab gedaan en een nesser van 5 gouden ropia, die, evenals die van directeur George Lodewijk Vernet, niet door de nawab was geaccepteerd. Daar de nawab had beloofd dat hij de zaak zou afmaken, wanneer hij in Bengalen zou zijn, werd hij alle dagen verwacht. Hij zou naar Calcutta komen. Sittabraaij vroeg het bestuur te Patna om geschenken. Toen hem was geantwoord dat die er niet waren, had hij gezegd persoonlijk naar de directeur te zullen komen. Hij zal dan wel tevredengesteld moeten worden. De faujdar te Hooghly fol. 1784 had wegens de ijselijke moorden in Compagnies dorp, waarvan de daders nog onbekend waren, 20. 000 ropia geëist. Dit was hem geweigerd, waarna hij zich stil had gehouden. Uit Bombay was een versterking aangekomen van Schotten uit de bergen onder majoor Hector Munro van het koninklijke leger. Munro heeft het bevel over het Britse leger gekregen, terwijl John Carnac naar Calcutta is teruggeroepen. Er werd dagelijks een versterking van 1500 koppen uit Europa onder brigadier John Caillaud verwacht. De Engelsen verwachten dan nawab Shuja-ud-daula zijn land te kunnen afnemen. Op het verzoek van de Engelse gouverneur Henry Vansittart om 3 
touwen van 21, 4 van 19 en 2 van 9 duim voor de koninklijke schepen, zijn 1 touw van 18 en 3 van 16 duim aangeboden. De equipagemeester verklaarde dat ze gemist konden worden en bovendien door lang in het pakhuis te liggen enigszins uitgedroogd waren. Ze zijn voor tweemaal de prijs verkocht. 
Coromandel fol. 1785 Naar Coromandel is op 1 februari, 18 juni en 19 juli 1764 met de Vrouwe Petronella, Vrouwe Elisabeth en Giessenburg, en op 4 juli met de sloep Nachtegaal verzonden) 
Voor Nagapatnam 
aan goud en diverse spetiën 4279 4117/7680 marq trois of marq fijn 3662, 8, 6 5789/7680 
goud bij gewigt aan 330 staven ƒ 1. 466. 656, 6,- 5836 stux coupangs goude Japanse ƒ 87. 540, -,-ƒ 1. 554. 196, 6,-Koopmanschappen 30. 000 lb. salpeeter Bengaals ƒ 4. 650, -,- 20. 000 '' thin in soort ƒ 6. 500, -,-300. 000 '' koper Japanse aan staven 2400 kistjes ƒ 91. 680, -,-10. 000 lb. loot Hollands aan 77 schuiten ƒ 1. 168, 2, 8 2 pees lakenen schairroode ƒ 485, 1,-3 '' dito blauwe ƒ 784, 19,-1 '' laken groene ƒ 253, 8,-500 lb. vermilioen ƒ 1. 327, 4,-30. 030 '' notenmuschaten ƒ 6. 006, -,-15. 609 '' camphur Japanse in 160 balies ƒ 6. 763, 6,- ƒ 119. 618, -,-Provisiën en benodigtheden uyt diverse administratiën ƒ 869, 3, 8 van de equipagiewerf ƒ 10. 286, 15,-uyt de medicinale winkel ƒ 334, 2, 8 kleine winkel ƒ 1. 583, 6, 8 wapenkamer ƒ 1. 162, 11,-artillerij ƒ 121, 10,-t ijsermaguazijn ƒ 1. 517, 5,-provisiemaguazijn ƒ 6. 128, 14,-ambagtsquartier ƒ 1. 177, 10,-ƒ 23. 180, 17, 8 nog in aanreekening ƒ 86. 414, 7, 6 item ten faveure ƒ 2. 140, 17,-en voor 2 percento Bataviase ongelden op ƒ 142. 728, 11,- ƒ 2. 854, 11, 8 Dus het versondene naar Nagapatnam met de voormelde aanreekening bedraagt ƒ 1. 786. 264, 2, 6 Voor Jaggernaykpoeram koopmanschappen 250. 000 lb. koper Japans aan staven in 2000 kistjes ƒ 76. 400, -,-10. 066 lb. notenmuschaten ƒ 2. 013, 4,-20. 068 '' garioffelnagulen ƒ 8. 027, 4,-500 '' vermillioen in 2 vaatjes ƒ 1. 327, 4,- ƒ 87. 767, 12,-Provisiën en benodigtheden uyt diverse administratiën ƒ 2. 332, 1,-de kleine winkel ƒ 270, 12,-het ijsermaguazijn ƒ 810, -,-ambagtsquartier ƒ 67, 4,-de wapenkamer ƒ 11, 6,-arthillerije ƒ 8, 10,-van de equipagiewerf ƒ 1. 399, 10,-ƒ 4. 899, 3,-voor 2 percento Bataviase ongelden op ƒ 92. 632, 15,- ƒ 1. 852, 13,-T versondene na Jaggernaykpoeram bedraagt ƒ 94. 519, 8,-Voor Bimilipatnam koopmanschappen 150. 000 lb. koper Japans aan staven in 1200 kistjes ƒ 45. 840, -,-313 lb. vermiljoen ƒ 911, 5,- ƒ 46. 751, 5,-Provisiën en benodigtheden uyt diverse administratiën ƒ 1. 641, 4, 8 t ijsermaguazijn ƒ 889, 15,-de kleene winkel ƒ 92, 14,-wapenkamer ƒ 655, 10,-t ambagtsquartier ƒ 220, 16,-provisiemaguazijn ƒ 135, 5,-van de equipagiewerf ƒ 1. 083, 17,-ƒ 4. 719, 1, 8 voor 2 percento Batavias ongeld op ƒ 51. 470, 6, 8 ƒ 1. 029, 8,-T versondene na Bimilipatnam bedraagt ƒ 52. 499, 14, 8 Voor Palliacatta koopmanschappen 50. 000 lb. koper Japans aan staven in 400 kistjes ƒ 15. 280, -,-7991 lb. notenmusschaten ƒ 1. 598, 4,-6112 '' garrioffelnagulen ƒ 2. 404, 16,-ƒ 19. 283, -,-Provisiën en benodigtheden uyt het ijsermaguazijn ƒ 137, 9, 8 de kleene winkel ƒ 140, 8, 8 wapenkamer ƒ 117, 2,-t provisiemaguazijn ƒ 15, -,-van de equipagiewerf ƒ 502, 7,-uyt 't ambagtsquartier ƒ 235, -,-de arthillerij ƒ 10, 15,-ƒ 1. 158, 2,-voor 2 percento Bataviase ongelden op ƒ 20. 441, 2,- ƒ 408, 16, 8 T versondene na Palliacatta bedraagt ƒ 20. 849, 18, 8 Voor Sadraspatnam koopmanschappen 25. 000 lb. koper Japans aan staven in 200 kistjes ƒ 7. 640, -,-5011 lb. notenmusschaten ƒ 1. 002, 4,-5046 '' garrioffelnagulen ƒ 2. 018, 8,-ƒ 10. 660, 12,-Provisiën en benodigtheden uyt diverse administratiën ƒ 80, 5,-t ijsermaguazijn ƒ 28, -,-de kleene winkel ƒ 81, 3,-wapenkamer ƒ 34, 10,-van de equipagiewerf ƒ 416, 2,-uyt de artillerij ƒ 3, 5,-ƒ 643, 5,-voor 2 percento Bataviase ongelden op ƒ 11. 303, 17,- ƒ 226, 1, 8 T versondene na Sadraspatnam bedraagt ƒ 11. 529, 18, 8 Dus tesamen ƒ 1. 965. 663, 1, 14 Sommarium den 1 e feb. per het schip de Vrouwe Petronella ƒ 495. 968, 15, 8 den 31 e mey in aanreekening over Ceylon ƒ 9. 975, 8,-den 18 e junij per het schip de Vrouwe Elisabeth als voor Nagapatnam ƒ 562. 433, 2, 14'' Jaggernaykpoeram ƒ 94. 519, 8,-'' Bimilipatnam ƒ 29. 121, 6, 8 ƒ 686. 073, 17, 6 den 4 e julij per de chialoup de Nagtegaal ƒ 17. 319, 1,-den 19 e dito per het schip Giesenburg als voor Nagapatnam ƒ 658. 390, 7,-'' Paliacatta ƒ 20. 849, 18, 8 '' Sadraspatnam ƒ 11. 529, 18, 8'' Bimilipatnam ƒ 23. 378, 8,-ƒ 714. 148, 12,-den 24 e september in aanreekening over Ceylon ƒ 42. 177, 8,-ƒ 1. 965. 663, 1, 14. Fol. 1785r-1786v. (fol. 1787 Met de terugkomst te Batavia van de Vrouwe Petronella, Vrouwe Elisabeth en Giessenburg op 12 september, 7 en 17 november 1764 werd ontvangen) 409 pakken guinees fijn gebleekt ƒ 274. 518, 4, -512 '' '' gemeen gebleekt ƒ 185. 172, 9, 8 75 '' '' gebleekt 's Compagnies oude zoort ƒ 44. 345, 19, 8 183 '' '' bruyn blaauw ƒ 96. 751, 16, 8 2 '' '' fijn gebleekt den 24 caal ƒ 6. 802, 17, -2 '' '' '' '' 22 dito ƒ 5. 635, -, 8 3 '' '' '' '' 20 dito ƒ 5. 518, 18, 8 11 '' '' '' '' 18 dito ƒ 15. 938, 7, 8 14 '' '' '' '' 16 dito ƒ 16. 122, 10, -23 '' '' '' '' 14 dito ƒ 22. 278, -, 8 32 '' '' '' '' 12 dito ƒ 24. 862, 8, -6 '' '' '' '' diverse caalen ƒ 10. 967, 8, 8 1 '' '' witt gebleekt den 18 caal ƒ 1. 420, 12, 8 1 '' '' '' '' 16 dito ƒ 1. 529, 19, 8 1 '' '' '' '' 14 dito ƒ 1. 286, 19, 8 1 '' '' '' '' 12 dito ƒ 942, 14, 8 1 '' '' '' '' 9 dito ƒ 577, 16, -115 '' '' gemeen ruuwe ƒ 41. 526, 4, 8 19 '' gingam taffachelaas ƒ 21. 219, 12, -4 '' '' onderbroeks gestreepte ƒ 4. 907, 19, -1 '' '' '' geruyte ƒ 1. 109, 5, 8 5 '' '' drongam ƒ 1. 636, 5, -26 '' gobars mattaram diverse ƒ 33. 811, 15, -19 '' baftas bruyn blaauw ƒ 9. 109, 15, -3 '' '' gemeen gebleekt ƒ 1. 090, 14, 8 3 '' bethilles allegiassen ƒ 2. 396, 14, -4 '' bettilles fijne breede ƒ 4. 952, 12, 8 10 '' '' '' smalle ƒ 6. 256, 5, -4 '' '' groove breede ƒ 3. 486, 12, -5 '' '' '' smalle ƒ 2. 042, 10, -11 '' '' otisaals gebleekt ƒ 7. 683, 14, -11 '' '' calleawaphoe ƒ 11. 551, 4, -24 '' '' sestergantij ƒ 25. 261, 16, 8 5 '' '' ternatanes ƒ 3. 102, 5, -10 '' '' ijle gebleekt Indiase zoort ƒ 5. 780, 5, -2 '' '' gebleekte ƒ 1. 688, 12, -4 '' '' supra fijne ƒ 5. 391, 17, 8 55 '' chitsen fijne in zoort ƒ 72. 164, 18, -51 '' cambayen diverse ƒ 46. 633, 6, -21 '' '' ruuwe roode ƒ 10. 271, 2, -13 '' committers roode ƒ 4. 017, 15, 8 13 '' dito swarte ƒ 3. 861, 5, - 5 '' commiters blaauwe ƒ 1. 484, 19, 8 21 '' chelassen geruyte ƒ 18. 840, 10, 8 21 '' moerissen fijn gebleekte de 18 caal ƒ 14. 689, 5, 8 11 '' moerissen '' witte ƒ 12. 614, 9, 8 2 '' moerissen gebleekte de 16 caal ƒ 1. 101, 5, -1 '' dito '' 14 '' ƒ 461, 17, -8 '' neusdoeken fijne ƒ 14. 343, 7, 8 19 '' parcallen bruyn blaauw ƒ 8. 690, 16, 8 21 '' roemaals sestergantij ƒ 36. 494, 6, 8 11 '' roemaals de esta ƒ 18. 728, 4, -28 '' roemaals geruyte ƒ 47. 564, 13, 8 7 '' dito ordinaire ƒ 7. 387, 9, -7 '' dito of neusdoeken ƒ 13. 336, 16, -88 '' salemporis fijn gebleekt ƒ 58. 238, 19, 8 22 '' dito gemeen dito ƒ 7. 488, 19, 8 77 '' dito bruyn blaauw ƒ 35. 269, 9, -46 '' sarassen in zoort ƒ 53. 652, 19, -11 '' sabaay in zoort ƒ 12. 370, 9, 8 13 '' salemporis gemeen ruuwe ƒ 3. 796, 18, -7 '' dito gebleekt de 18 poenjangs ƒ 4. 207, 7, -68 '' tapies fijne in zoort ƒ 52. 907, 12, -18 '' deekens gecattoeneerde ƒ 3. 089, 1, -1 '' met diverse lijwaaten ƒ 528, 18, 8 1 '' koussen ƒ 288, 17, -3 '' zeyldoeken ƒ 335, 5, -15 '' roggevellen ƒ 911, 15, 8 2257 pakken lijwaaten in soort bedragen tesamen ƒ 1. 474. 450, 17, -145. 825 lb. calleatourhout ƒ 4. 626, 14, 8 5410 pees arduyne vloersteenen ƒ 4. 000, 10, 8 280 '' dito blokken ƒ 1. 814, 8, -1146 '' dito neuten ƒ 2. 351, 3, 8 985. 600 kopere duyten ƒ 12. 369, 12, -100 lb. kopere proefgewigten aan 2 pees ƒ 68, -, -3 kisjes salpeeter tot monster ƒ 54, 8, 8 15. 740 lb. specerijen bedurven ƒ -, -, -diverse wapengoederen ƒ 278, 4, 8 dito onbequaame goederen ƒ 13, 16, -In aanreekening ƒ 57. 718, 15, 8 ten goede ƒ 3. 932, -, -Sommarium den 12 e september per de Vrouwe Petronella van Nagapatnam ƒ 324. 056, -, -den 12 e september per de Vrouwe Petronella van Palliacatta ƒ 47. 259, 9, -den 12 e september per de Vrouwe Petronella van Sadrapatnam ƒ 117. 042, 14, -den 12 e september per de Vrouwe Petronella van Jaggernaykpoeram ƒ 141. 900, 10, -den 7 e november per Ghiesenburg van Nagapatnam ƒ 535. 138, 4, -den 17 e november per de Vrouwe Elisabeth van Jaggernaykpoeram ƒ 244. 936, 9, -den 17 e november per de Vrouwe Elisabeth van Bimilipatnam ƒ 147. 413, 4, - Somma ƒ 1. 557. 746, 10,- Fol. 1787r-1788v. 1789] In de vergadering van 13 januari 1764 zijn in verband met het vertrek van het vroegschip Vrouwe Petronella verscheidene punten die spoed vereisten, behandeld. Dat betrof de brieven uit Coromandel van 10 juli en 17 oktober 1763, alsmede de aparte brieven van deze dagen. In de eerste brief vroeg het bestuur als er, nadat de gewone schepen in oktober waren vertrokken en de bestellingen waren uitgevoerd, nog enige goederen uit de extra bestelling nodig waren, dit via Ceylon te berichten. Er is besloten dat er van de schepen naar Ceylon gebruik gemaakt kan worden. fol. 1790 Er is echter wel te kennen gegeven dat ieder jaar zijn eigen bestelling moet behouden. In een volgend jaar mogen geen goederen op een bestelling van het voorafgaande jaar verzonden worden, tenzij er in de jongste bestelling niet zulke goederen waren opgenomen. Er is besloten dat in zulk een geval slechts goederen voor Batavia verstuurd mogen worden. Die geven altijd een redelijke winst maar goederen voor de buitenkantoren die niet zijn besteld, halen zelden de vastgestelde winst. Daar in de bestellingen voor Ternate, Kaap de Goede Hoop en Padang de sortering niet werd aangegeven, had het bestuur het verzoek van de kooplieden te Sadras ingewilligd fol. 1791 om die in gewardeerde soorten te mogen voldoen, voor zover die onder de sortering vielen. Er is besloten het bestuur te berichten dat dit in zo'n geval niet minder dan derde soort moet zijn. Het guinees, de salempuris en parcallen mogen niet onder de derde soort vallen, zodat er voor Ternate, Kaap de Goede Hoop en Padang geen gewardeerde soorten meer verwacht worden. In de brief van 10 juli 1763 wordt het verzoek van duan prins Visia Ramarasu om 150 Europese militairen onder hun officieren, ammunitie en artilleriegoederen etc. overgebracht. Mocht de prins aanhouden, dan moet er beleefd op gewezen worden dat de Compagnie daartoe nu niet in staat is en kunnen er andere argumenten worden aangevoerd, zodat men in het vervolg van zulke verzoeken verschoond blijft. fol. 1792 De in genoemde aparte brieven vermelde berichten aan de gouverneur van Ceylon, Lubbert Jan van Eck, over de geruchten in Coromandel inzake plannen van de Engelsen en de behandeling van de berichten over de daden van Ramenade Waramsen Ramenade Waramsen, onbekend; Ramenade zou het rijkje Ramnad kunnen zijn. of de katta thevar, zijn goedgekeurd. Volgens die berichten had de katta thevar aan een zekere Badoega, de schoonzoon van de koning van Kandy, zesduizend man geleend om Mannar en Kalpitiya mee aan te vallen. Daar de katta thevar zeker geen acties in de veroveringen van de Compagnie zal durven ondernemen, lijken dit loze geruchten. De gouverneur heeft het Engelse schip Baleyn in de bocht van Tondi door twee thonies en twee chialengen, en later nog door twee thonies meer, laten begeleiden. fol. 1793 Dit was al in de generale missiven van 31 december 1763 en van 8 mei 1764 bericht. In het algemene antwoord naar Coromandel is daarover ernstig ongenoegen kenbaar gemaakt en zijn alle nadelige gevolgen die daar onder de huidige omstandigheden uit zouden kunnen voortvloeien, geheel voor rekening en verantwoording van de gouverneur gelaten. De desbetreffende bevelen zijn in het besluit van 13 januari 1764 en de daarop naar Coromandel gezonden geheime brief van 20 januari te vinden. Ondanks het in de aparte brief van de gouverneur gemelde geringe succes om in Noord-Coromandel salpeter te verkrijgen, fol. 1794 is toch besloten de eerdere opdracht te vernieuwen in de hoop dat er een goede gelegenheid komt daarvan wat te bemachtigen. Het is een goede maatregel dat de gouverneur naar Pulicat en Sadras het bevel zond om tin niet met minder dan 35 % winst te verkopen. De gouverneur is bevolen om niet lager dan 30 % winst te gaan. Om de prijs niet te veel te laten dalen mag bovendien niet meer besteld worden dan voor de huishouding nodig is. Om de afzet te stimuleren mag de prijs van Japans staafkoper nog met 2 %, onder de reeds met 6 % verlaagde prijs, verminderd worden, temeer omdat door die eerdere vermindering te Pulicat nog 16. 300 lb was verkocht. Maar op het bericht van de gouverneur in zijn brief van 10 juli 1763, fol. 1795 dat hij slechts in noodgeval gebruik zou maken van de toestemming om met anderhalve maal winst genoegen te nemen, is geantwoord dat gezien de voorraad men daarmee maar tevreden moest zijn, als de afzet er door bevorderd werd. In de vergadering van 13 januari 1764 is ook het rapport van de gouverneur besproken, dat bij zijn aparte brief van 17 oktober 1763 was gevoegd en waarom in de brief van 31 december 1762 was gevraagd. Er was verzocht hoe op het hoofdkantoor en de onderhorige kantoren de handel en de inkomsten te vermeerderen en de omvang van het bezit, alsmede de uitgaven te verminderen waren. Helaas berichtte de gouverneur dat er in Noord-Coromandel geen maatregelen ter verbetering van de handel fol. 1796 te bedenken waren, dan uitsluitend een wenselijke rust en vrede tussen zowel de Europese, als de inlandse mogendheden. Door de oorlogen verminderden de inkomsten steeds meer en vermeerderden de uitgaven. Daar de uitgaven voor timmerwerk, geschenken, vaartuigen en dienaren gemakkelijk verminderd kunnen worden, is geschreven dat men erop vertrouwt dat, zoals beloofd, nodeloze kosten door de gouverneur vermeden worden en dat hij iedere mogelijkheid tot vermindering van de uitgaven aangrijpt en de Hoge Regering daarvan op de hoogte stelt. fol. 1797 Over de vermeerdering van de inkomsten en vermindering van de uitgaven in de onderhorige kantoren is voldoende te vinden in de overgekomen brieven gewisseld tussen de gouverneur en de opperhoofden. Betreffende zuinigheid te Pulicat zijn de nodige opmerkingen gemaakt. Het voorstel van het opperhoofd te Sadras om daar de verpachting van de tollen en gerechtigheden te veranderen, is afgewezen maar er is ingestemd met de toestemming aan het bestuur aldaar om de betel- en tabakpacht voor rsd 200,- te gunnen, omdat dit vrij veel meer is dan de vroegere pacht. Het opperhoofd te Jagannathpur, Frederik Lovenaar, stelde in zijn brief aan de gouverneur van 29 juli 1763 voor om ter vermeerdering van de afzet, producten als peper, tin, zink, lood, staal, ijzer, benzoë etc., die vreemde naties ook verkopen fol. 1798 tegen de lagere prijs die deze er voor vragen, te laten gaan. Het bestuur daar is toegestaan voor die artikelen de marktprijs te volgen, als er niet meer te behalen is, maar er is wel op gewezen dat de eerdere ervaringen niet vergeten mogen worden en vooral niet de eed op een trouwe behandeling. Evenwel zag men met verwondering dat volgens de aparte brief van de gouverneur, opperhoofd Lovenaar meent dat het aantal dienaren te Jagannathpur niet verminderd kan worden, maar dat er een garnizoen van 125 Europeanen, 75 Maleiërs en 20 Europese busschieters nodig is. fol. 1799 De 24 buitengewone en 16 inlandse matrozen, die nu ter bewaking van dat open dorp op de punten aanwezig zijn, zouden dan afgedankt kunnen worden. Daar zo een vermeerdering de uitgaven slechts doet toenemen en de noodzakelijkheid niet is gebleken, is de Hoge Regering gebleven bij de brief van 9 juni 1756 om te Jagannathpur 60 man inclusief het opperhoofd aan te houden. De resident te Palicol, Hendrik Schoffier, schreef in zijn aparte brief van 15 augustus 1763 aan de gouverneur dat de inkomsten daar enigszins verbeterd konden worden, wanneer) 
I: de thollen in dat dorp verpagt wierden also vermeende, dat deselve in dien gevallen zo al niet verdubbelen tenminsten wel 50 percento steygeren zouden; 
II: als het regt der blaauwververij even en op dien voet als te Narsapoer bij verpagting afgestaan wierde; 
III: indien verbooden wierd, geen brieven van verkoop van huysen, slaven, ook vrijbrieven etc. te passeeren, dan op daartoe staande segels en 
IV: dat men, om reden bij voorschreven aparte missive in het breede g'allegueert, behoorde te treeden om evenals de Engelschen en de particulieren het gantsche bedragen van 's Compagnies eyschen in driebeeldige pagoden te voldoen, danwel bij gebrek aan die spetie de koopmanschappen die verstrekt wierden, na den cours derselve te bereekenen. 
Omdat de gouverneur in zijn brief aangaande het eerste punt niet naar behoren de voor- en nadelen van de verpachting van de tollen heeft uiteengezet, heeft de Hoge Regering, aannemende dat dat voordeliger zal zijn, met verpachting ingestemd, tenzij de gouverneur gegronde redenen voor het tegendeel mocht hebben. Wat het tweede en derde punt betreft fol. 1801 vindt men de bezwaren die de gouverneur tegen verpachting van de blauwververij en het zegelrecht aanvoert, niet van voldoende gewicht om daarvan af te zien. Er wordt in een statuut vastgelegd dat alle koopbrieven van huizen en slaven, en de vrijbrieven op gezegeld papier geschreven en gepasseerd moeten worden. Wat het vierde punt betreft zal alsnog de mening van de gouverneur over het betalen van de textiel met driebeeldige pagoden Drie-beeldjespagode, een pagode met driemaal de afbeelding van een hindoegodheid. gevraagd worden. Men zal hem bevelen inmiddels alles te doen wat het belang van de Compagnie dient. fol. 1802 Het is ook goedgevonden dat gouverneur en raad alle wenselijke middelen gebruiken om de schilderkunst in Palicol te behouden en te voorkomen dat de schilders naar de concurrenten overlopen. Alle beschilderde doeken voor de Compagnie kunnen zo nodig te Palicol geproduceerd worden. Maar omdat het door eigen belang is ingegeven, is het voorstel van het opperhoofd om aldaar het verbod op particuliere handel in textiel voorwaardelijk te maken, afgewezen. Het opperhoofd te Bimlipatam, Pieter Abrahamsz. Bronsveld, stelde in zijn brief van 7 augustus 1763 voor om het dorp daar en de mond van de rivier met de zoutpannen in bezit te nemen om veel kooplieden en andere vermogende mensen aan te trekken, die dan onder de vlag van de Compagnie van dat dorp een handelsstad zouden kunnen maken. fol. 1803 Daar de gouverneur in zijn aparte brief zijn mening daarover niet heeft gegeven en omdat een nadere toelichting ontbreekt, is hierover geen besluit genomen. Aan Bronsveld zal gevraagd worden wat het dorp, de mond van de rivier en de zoutpannen zouden kosten, hoe ze te verwerven zouden zijn, wat de blijvende voordelen zijn en of men dan van de afpersing door de prins en de zijnen gevrijwaard zou zijn. Ook de gouverneur moet zijn mening geven. Dit alles blijkt uit de besluiten en de aparte brief aan de gouverneur van 20 januari 1764. Vervolgens was er op 30 april een volgende brief gereed, fol. 1804 die evenwel door gebrek aan schepen pas met de brief van 14 juni werd verzonden. De brief van 30 april handelde voornamelijk over het besluit van 20 maart 1764 betreffende het opnieuw besproken voorstel en twee toegevoegde berichten van ingenieur Jan Fredrik Duntzfeld, die uit Coromandel was teruggekomen. Deze gingen over verbetering en vernieuwing van de vestingwerken te Nagapattinam. De besluiten hierover zijn al in de generale missive van 8 mei 1764 vermeld. Er wordt slechts aan toegevoegd dat met de brief van 30 april 1764 naar Coromandel extracten van de besluiten van 3 en 6 april zijn meegestuurd over het terugrekenen van ƒ 4253 fol. 1805 dat Batavia was aangerekend voor ondergewicht op diverse partijen en soorten goud. De besluiten over het laatste zijn meegestuurd. Aan de inzamelaars was een vergoeding van ƒ 12. 060 opgelegd voor tekorten volgens de berichten van de gecommitteerden op kalen, zowel lengte als breedte van de textiel die in het eind van 1763 met de Borssele, Sloterdijk en Kievitsheuvel was aangevoerd. Dit tekort bleek uit vergelijking met goede stukken textiel. Men wil met deze vergoeding de dienaren ter plaatse tot meer oplettendheid en zorg aansporen. In de gewone vergaderingen van 23, 24 en 27 mei 1764 zijn brieven uit Coromandel van 10 juli, 17, 20 en 21 oktober, 19 december 1763 en van 29 februari 1764 behandeld. Betreffende schepen en vaartuigen fol. 1806 is geconstateerd dat de Jerusalem, die direct uit Nederland op weg naar Bengalen was, zonder enig nut te Nagapattinam is blijven liggen. Daarom is in een statuut vastgelegd dat, wanneer een schip daar langer dan viermaal vierentwintig uur wordt vastgehouden, de gage van de bemanning door de gouverneur moet worden vergoed, daar hij voor het vertrek van schepen verantwoordelijk is. Bovendien zal de Hoge Regering hem zijn ongenoegen doen 
voelen. Daar het bestuur daarvoor één etmaal te kort vindt, is bepaald dat het schepen die op weg naar Bengalen Nagapattinam moeten aandoen om goud of iets anders af te geven, eveneens binnen vier etmalen moet doorsturen. fol. 1807 Het is goedgekeurd dat het bestuur heeft bevolen, dat de naar Noord-Coromandel gestuurde Sloterdijk de pakken die op de zuidelijke kantoren Pulicat en Sadras gereed lagen, moet meenemen, als de uit Batavia komende Kievitsheuvel daarvoor te laat zou komen. Het bestuur werd toegestaan in het vervolg deze voorzorgsmaatregel te nemen. Het bestuur klaagde dat schipper Frederik Kelger ontijdig en tegen het bevel van 20 oktober 1763 met de Kievitsheuvel was vertrokken, zodat de ladingpapieren niet meegegeven hadden kunnen worden en over Ceylon naar Batavia zouden moeten gaan. Dit is uitgebreid bericht in de brief van het bestuur van 21 oktober die nog met de sloep Papegaai en met die papieren werd verzonden. fol. 1808 Men liet het hoofd van Compagnies zeemacht, Nicolaas Houtingh, hierover onderzoek doen en deze heeft bericht dat de schipper zijn plicht heeft vervuld. Daarom is het bestuur aangespoord die papieren voortaan tijdig gereed te hebben en niet zoals in dit geval tot het laatste te wachten. De schepen moeten voor de vastgelegde datum van 15 oktober kunnen vertrekken, anders zijn alle nadelige gevolgen voor rekening van het bestuur. Van de drie sloepen de Haak, Papegaai en Nachtegaal die naar Coromandel zijn gezonden, is de eerste in de straat van Sunda lek geworden en moest terugkeren. fol. 1809 In de plaats hiervan is de sloep die voor Ambon bestemd was, eveneens Haak geheten, aangehouden. Daarheen zal in het vervolg een andere gestuurd worden. In de genoemde vergaderingen is de textielhandel uitgebreid behandeld. In de eerste plaats het besluit van het bestuur van 7 april 1763 om toe te staan dat de kooplieden te Pulicat een hogere prijs krijgen om de extra bestelling uit Batavia te kunnen uitvoeren. Daarover zal pas een besluit genomen worden, wanneer de kwaliteit en de winst op deze textiel bekend zijn. Intussen is bevolen in de contracten, de besluiten, zowel als in de brieven de verandering van de prijzen per soort van textiel in Hollandse guldens te vermelden, met het percentage van de verhoging of verlaging. fol. 1810 Zo kan het verschil in één oogopslag gezien worden. Omdat het veel te duur was, is het een goede zaak dat volgens de brief van 10 juli 1763 het bestuur ervan heeft afgezien het extra bestelde guinees van arne Arne is onduidelijk, wellicht orne. te kopen. Dit is ook van toepassing op de aanbeveling aan het bestuur te Pulicat om er alles aan te doen de aanbestede textiel voor het vertrek van de schepen uit Coromandel in te zamelen en niets meer na uitvoering van de bestelling aan te nemen, met uitzondering van gelijke soorten die een volgend jaar besteld zullen worden. Al het textiel dat op de extra bestelling uit Batavia gereed is, mag geaccepteerd worden, maar deze toestemming is niet van toepassing op een andere, of een gewone bestelling. fol. 1811 Het bestuur moet het bevel in de brief van 20 januari 1764 strikt nakomen en niets boven de gewone bestelling of in tegenspraak daarmee accepteren, of verzenden, bijvoorbeeld geen Nagapattinamse soort voor de bestelde Sadrase etc. Dit is een waarschuwing en voorkomt schade, zoals in het besluit van 8 mei 1763 genoemd. Dat betrof een partij van 166 pakken, namelijk 37 pakken guinees bruin blauw, 33 dito gewoon ruw, 14 pakken parcallen gebleekt, 7 pakken salempuris, 40 pakken parcallen bruin blauw, 35 pakken salempuris. Deze waren van andere kantoren in Coromandel in overeenstemming met de bestelling ontvangen. De Hoge Regering had besloten die voor de geldende prijs te verkopen. Wat ze echter minder dan 38 3/4 winst geven, wat een onbeschadigde partij Coromandelse textiel tenminste oplevert, fol. 1812 moet door de gouverneur en leden van de raad te Nagapattinam vergoed worden, omdat zij de goederen tegen de bestellingen in hebben verzonden. Dit had voor hen het nadelige gevolg dat ze bij de behandeling van het rendement van de bovengenoemde 166 pakken in de vergadering van 30 augustus 1764 wegens verlies en winstderving zijn belast met het aanzienlijke bedrag van ƒ 41. 683, dat ze overeenkomstig het bevel in de brief van 24 september 1764 onmiddellijk in de kas van de Compagnie moeten voldoen. Er is geen uitspraak gedaan over de 
toestemming van het bestuur om wat er voor de uit Pulicat voor Nederland in 1763 bestelde fijne roemals wordt betaald, tot 10 pagode het pak te verhogen. Dat gebeurde evenmin met de goedkeuring om de prijs voor de vandaar bestelde geruite chelassen van pagode 160, 20,- tot pagode 170,- te verhogen, mits ze de geëiste lengte van 17 in plaats van 16 cobidos hadden. fol. 1813 Voor besluiten over de verhoging door het bestuur te Coromandel van de prijzen voor uit Nederland bestelde textiel, worden de berichten van Heren XVII over te verkoop afgewacht. Het is een goed besluit van dit bestuur dat het geen verhoging heeft toegestaan op monsters vanuit Pulicat van cambayen en neusdoeken die uit Batavia waren gevraagd. Bij besluit van het bestuur van 7 april 1763 was die voor cambayen op pagode 44 en 48 het corge vastgesteld, en voor neusdoeken op 47 en 43 het corge. Het bestuur voerde aan dat er tenslotte wel zoveel verhoogd kon worden, dat de textiel alleen met verlies te verkopen zou zijn. Dat was niet de bedoeling van de Hoge Regering. Daarom is het bestuur ook bericht dat het wenselijk zou zijn geweest dat het, conform de brief van 17 oktober 1763, fol. 1814 op 11 oktober niet had toegestaan de prijzen te verhogen die betaald worden aan de kooplieden te Nagapattinam. Dit betrof de extra bestelling uit Batavia van 16 maart 1762 van 300 corge sitsen en 135 corge diverse, waarvoor wat betreft de 300 corge van de eerste soort voor degene die reeds voor 25 pagode per corge waren aanbesteed, 1 1/2 pagode meer werd betaald, voor die van 20 pagode 1 pagode meer en voor die van 16 pagode 3/4 pagode meer. Voor de 135 In het origineel staat 435 corgie, wat een verschrijving lijkt te zijn. corge diverse is 2/3 pagode, of 16 fanums meer betaald. Omdat de redenen die het bestuur daarvoor aanvoert, redelijk zijn, werd besloten af te wachten of die textiel zo een kwaliteit heeft en zoveel winst oplevert, dat deze prijsverhoging aanvaardbaar is. Daarentegen is het besluit van het bestuur van 1 augustus 1763 om de prijzen voor de door Batavia bestelde monsters van fijn guinees uit Jagannathpur te verminderen, wel goedgekeurd. fol. 1815 Zoals dat besluit aantoont, was de prijs volgens het bestuur te hoog. De Hoge Regering heeft er echter zijn ongenoegen over laten blijken dat volgens de brief van 19 december 1763 de opperhoofden te Jagannathpur tegen het bevel de prijs voor fijn guinees, dat extra uit Batavia was besteld, op eigen gezag hadden verhoogd. Het voorwendsel was dat de kooplieden dit niet tegen de bij besluit van 1 augustus 1763 overeengekomen prijzen wilden leveren en dat het niet tot het voorjaar kon blijven liggen. Het is niet slechts geheel goedgekeurd dat het bestuur deze willekeurige daad geheel voor rekening van deze opperhoofden heeft gelaten, maar ze direct na de ontvangst van het bevel uit Batavia heeft opgedragen fol. 1816 de prijsverhoging zonder enige tegenspraak in de kas van de Compagnie te vergoeden.) 
In selver voegen hebben wij voor welgedaan aangemerkt, niet alleen dat de ministers, sonder eenige reflectie te slaan op het voorgeeven der kooplieden ten evengemelde comptoiren dat se dat jaar niet voldoen konde aan de ordre omtrent de vereevening van haare reekeningen, om de wille dat zij een montant van ruym 7000 pagode aan uytschotten nog in 's Compagnies cassa hadden leggen en tot dies verkoop voor het jaar 1764 geen kans sagen, egter ten dien opsigte bij die ordre gepersisteert, maar ook de voormelde Sadraspatnamse opperhoofden op het ernstigste onder het oog gebragt hadden haare ieverloosheyd omtrent eene tijdige besorging der dat Compagnie opgedragene lijwaten in voldoening van de Bataviase extra eyschen, en het niet tijdiger te kennen geven van de g'opperde swarigheeden der kooplieden met betrekking tot dies voldoening. 
Er is met nadruk opgedragen om de daarbij bestelde sitsen geheel te leveren, fol. 1817 daar het maar 56 corge betreft, en de bestelling van 150 corge blauw en gemengd guinees des te behoorlijker uit te voeren, op straffe dat al wat ontbreekt, voor hun rekening en verantwoording zal blijven. Het bestuur te Sadras vroeg, of het aan de bestelling voor Azië en die uit Batavia van gewoon gebleekt en bruin blauw guinees voorrang moest geven. De 
Hoge Regering is het geheel eens met het antwoord van het bestuur te Nagapattinam dat dit bestuur zich moet schamen, dat het de eerstgenoemde bestelling van 60 pakken en de tweede bestelling van 75 pakken niet zou kunnen uitvoeren. Het is een bewijs van weinig zorg. Er is bevolen dat er in het vervolg beter op gelet wordt, dat bestellingen worden uitgevoerd. fol. 1818 Er werd opgedragen bestellingen uit te voeren en niet iets anders te sturen. De toestemming in de brief van 31 december 1762 om alles van de derde soort dat tegen de gewoonte in voor Nederland was aangenomen, voor Azië te bestemmen is uitsluitend voor die maal bedoeld geweest om de kooplieden tegemoet te komen. Toen is ook verboden voortaan zulke derde soort, die het bestuur niet gewend was naar Europa te sturen, aan te nemen. Het bestuur heeft volgens zijn brief van 10 juli 1764 het verzoek van de Bimlipatamse kooplieden van 2500 pakken gewoon guinees, die ze voor het bevel uit Batavia om geen gewardeerde Gewardeerde soorten, niet duidelijk, wellicht inferieure soorten. soorten meer te accepteren hadden verworven, toch aan te nemen wat daaruit zou worden afgewezen, ingewilligd. fol. 1819 Er is besloten daarover pas een besluit te nemen als die textiel in Batavia is aangekomen en is vastgesteld wat het rendement na rato van kwaliteit, lengte en breedte vergeleken met goede kwaliteit textiel is geweest. Dit uitstel bleek des te juister daar het verschil met het guinees uit Jagannathpur maar ƒ -,-, 10 3/5 was, met dat uit Palicol maar ƒ -, 6, 3 2/5 met die uit Bimlipatam ƒ -, 8, 7 4/5 met dito ƒ 1, 1, 8 4/5 en met het guinees uit Sadras maar ƒ -, 4, 8 4/5 Dit geldt tot op zekere hoogte als een bewijs dat men de Hoge Regering tracht te duperen. Daarom is de Hoge Regering het er geheel mee eens dat het bestuur het verzoek van de opperhoofden te Bimlipatam fol. 1820 om weer gewardeerde soorten te mogen leveren, geheel van de hand heeft gewezen. Men moet zich op het weven van deugdelijke doeken toeleggen. Het bestuur is er opgewezen dat het kinderachtig is te beweren, dat het guinees bezuiden Bimlipatam naar Vishakhapatnam gaat, waar de Engelsen het tegen ropia 7 het stuk aannemen, en dat de rest, inclusief het uitschot, contant betaald wordt. De kooplieden moeten leveren wat ze hebben beloofd en al waren de beweringen van de opperhoofden juist, dan waren ze nog niet verplicht zich naar andere naties te richten. Over het aannemen van 2000 stuk gewoon guinees, die naar de dichtbijliggende blekerijen in het dorp Commerpalium waren gestuurd, heeft men, als het zo goed als in Bimlipatam is, niets op te merken. Als het anders zou zijn, fol. 1821 wordt het voor rekening en risico van de residenten gelaten, omdat ze buiten de bestelling zijn gegaan. Maar het toevoegen van 12 sipoys ter bescherming van de wassers en de textiel tijdens het vervoer naar de blekerijen wordt afgewezen, omdat dat de levering te duur maakt, hoewel deze kosten niet ten laste van de textiel worden gebracht. Tenzij de kooplieden, of leveranciers, deze kosten dragen, moet zulke hulp worden geweigerd. Het is wel goedgekeurd dat 63 63/160 pakken uitschot, die in mindering op hun schuld te Nagapattinam waren vastgehouden, aan de kooplieden te Porto Novo zijn teruggezonden. Dit is al in de generale misive van het vorige jaar gemeld. De waarde van deze textiel van pagode 3991,-, of fol. 1822 ƒ 19. 156, was volgens de brief van 17 oktober 1763 reeds in de kas van de Compagnie gestort. Maar het bestuur is wel opgedragen om overeenkomstig het jongste bevel de schulden van kooplieden jaarlijks in te vorderen en bij het overlijden van een koopman een andere te kiezen die in staat en bereid is de schulden van zijn voorganger op zich te nemen. Men constateerde met tevredenheid dat dit te Pulicat is geschied bij het vervangen van de overleden koopman Boetoe Moetoe Chittij door de zoon van de koopman te Madras Poendi Nagoe Chittij, genaamd Pommoe Chittij. Het bestuur verwachtte dat men daarbij op de schuld van de overledene geen schade zou lijden. fol. 1823 Er is sterk op aangedrongen ervoor te zorgen dat de belastingen van de eigen dienaren van de Compagnie geïnd worden en dat telkens wordt bericht hoe het daarmee is. Dit geldt in het bijzonder het bestuur te Bimlipatam dat het vorige jaar belast werd met de winstderving van ƒ 18. 341 op 121 pakken gewoon guinees uitschot, die te Batavia publiekelijk waren verkocht. Als dit bevel nog niet is opgevolgd, komt alle schade voor 
rekening van het bestuur. Het bestuur beloofde in de aangehaalde brieven, en in het bijzonder in die van 17 oktober 1763, dat het boven de deugdelijke soorten alleen gewardeerde textiel zou aannemen en de waarde te zullen bepalen naar rato van het verschil in lengte en breedte met de deugdelijke doeken. Zo hoopte het van betaling van schade bevrijd te blijven. fol. 1824 Desondanks is de Hoge Regering daarop niet gerust en vond het raadzaam bij het hierboven genoemde bevel te blijven om geen gewardeerde textiel meer te zenden, daar, zoals hierboven is aangetoond, het verschil in prijs met de goede en deugdelijke exemplaren gering is. Dit maakte duidelijk dat dit bevel wordt overtreden. Het bezwaar van het bestuur dat een vergoeding in 1762 van ƒ 115 op textiel die wijlen gouverneur Steven Vermont op proef had laten maken, ieder daarvan wel zou weerhouden, is uit de weg geruimd met te kennen te geven dat er van iedere proef met vreemde soorten afgezien moest worden en dat er niets meer op proef naar Batavia gezonden mocht worden, daar de Compagnie daarbij zelden of nooit de kosten heeft goedgemaakt. fol. 1825 Hoezeer het bestuur in zijn brief van 17 oktober 1763 ook betuigt dat het alles in het werk zal stellen om de bestellingen voor Nederland, zowel als voor Azië, zoveel mogelijk nauwkeurig uit te voeren, constateerde men toch met leedwezen dat volgens de brief van 19 december 1763 de inkoop voor 1763 tamelijk gebrekkig is uitgevallen met maar 2782 1/2 pakken textiel, wat 345 3/4 pakken minder is dan in 1762. Volgens de overgegeven lijst verschilt in het bijzonder het geleverde 44. 892 stukken met wat voor Nederland was besteld. Het bestuur is nadrukkelijk bevolen om alles op alles te zetten om de bestelling voor Nederland conform de soorten, kwaliteiten fol. 1826 en maten zo volledig mogelijk uit te voeren. Dit klemt temeer daar de bestelling voor Azië door de geringe afzet en het vervallen krediet te Batavia waardoor de voorraad daar nog aanzienlijk is, alsmede ook door de beperkte afzet op de buitenkantoren, zeer matig is gehouden. Voorts bleek aan de ene kant uit de brief van het bestuur van 17 oktober 1763 dat, ondanks alle moeite door de opperhoofden, de kooplieden te Pulicat niet te bewegen waren geweest koopwaren voor de textiel aan te nemen, omdat ze dan van de ene in de andere ruïne zouden geraken. Aan de andere kant deed het genoegen dat volgens die brief de kooplieden te Palicol overgehaald konden worden om textiel te leveren tegen 12. 000 pagode aan goederen uit de pakhuizen te Jagannathpur. fol. 1827 Tevens zijn de besluiten van het bestuur van 7 april en 28 november 1763 om deze kooplieden het gepretendeerde opgeld van pagode 5343 voor textiel die sinds 1751 door hen tegen goederen was geleverd, toe te staan, goedgekeurd. Het bestuur baseerde zich bij deze besluiten op de Nagapattinamse resolutie van 13 februari 1750, waarbij aan deze kooplieden bij verwisseling van drie-beeldige pagoden een opgeld van 2 % werd gegund. Maar toen de kooplieden dit opgeld afwezen, werd bij het tweede besluit van 28 november 1763 bepaald dat voor dit geld slechts een opgeld van 1 % zou worden gegeven. Men hoopt dat ze dit hebben aanvaard en dat de zaak zo uit de wereld is. Omdat er al enige jaren niet zo een soort goud voor het slaan van drie-beeldige pagoden fol. 1828 is aangevoerd, is het een goede zaak dat de kooplieden in ruil voor textiel handelswaar willen aannemen. Daarmee moet worden voortgegaan, mits de rekening met deze kooplieden jaarlijks wordt vereffend en te Nagapattinam wordt gecontroleerd. De bewindhebbers van de kamers Hoorn en Enkhuizen hadden in hun brieven van 8 april en 21 mei 1761gerapporteerd dat er een tekort in de lengte van de textiel was die de gewezen opperhoofden te Bimlipatam Jan Aping en Frederik Willem Bloeme hadden aangenomen. Deze residenten verklaarden in een bijlage bij het besluit van het bestuur van 19 augustus 1763 dat dit was te wijten aan de onoplettendheid van de gecommitteerden die de nameting hebben verricht. fol. 1829 De vergoeding van dit tekort is aan deze gecommittteerden opgelegd. Dit gebeurde eveneens met een tekort op de lengte van te Jagannathpur ingezamelde textiel, dat door de kamer Hoorn was opgemerkt. Een tekort in lengte door de kamer Enkhuizen geconstateerd, op te Bimlipatam ingekochte textiel, wordt, voor zover ze ervoor getekend hebben ter vergoeding opgelegd aan resident aldaar, Pieter Abrahamsz. Bronsveld, en aan de gecommitteerden. De Hoge Regering is het ermee eens dat het bestuur de opperhoofden te Sadras zijn ongenoegen liet weten over het niet uitvoeren van de bestellingen vandaar en 
van het niet zenden van het uit Nederland bestelde pak sits op fijne murissen geschilderd. De opperhoofden wisten dat de Hoge Regering daarover al sinds 1756 had geklaagd en om uitleg had gevraagd. Volgens hun latere brief van 28 juli 1764 zonden deze opperhoofden te Sadras op de bestelling van het voorafgaande jaar voor Nederland 100 stuk sits fol. 1830 
naar Nagapattinam. Er is ontevredenheid over betoond dat het bestuur te Palicol niet alleen voor fijn guinees, maar ook voor sitsen, gingams en spreien een hogere prijs had betaald dan te Jagannathpur was voorgeschrevem, omdat de handelaren die voor de eerste soort te laag vonden. Het is juist dat het bestuur te Nagapattinam deze eigenzinnige handelwijze geheel voor rekening van de dienaren te Palicol heeft gelaten. Er is nadrukkelijk aanbevolen om voortaan de prijzen te Palicol in de brieven te vermelden.) 
Den gedaane nadeelige verkoop te Bimilipatnam, na het genoteerde bij der ministers brief de dato 19 december 1763 van het aan den overleedene Compagnies koopman Sicca Wirana toebehoord hebbende huys, voor niet meer dan 130 en twee zijner drie vaartuygen voor 770, of tesamen 900 ropia, alsmeede het door die residenten bedeelde dat er tot het derde vaartuyg geen koopman zoude opgedaagd wesen, ons, sowel als de ministers, vrij nadenkelijk te voorengekomen zijnde, nadien die opperhoofden volgens haare successive gedaane taxatie van derselver waarde het gedagte huys op 200, mitsgaders de drie vaartuygen op circa 5000 ropijen geschat hebben, buyten en behalven dat zij geene de minste mentie komen te maaken, nog van de reeden van dit considerabel different, nogte ook niet van de oorsaak of uyt wat hoofde er geen koopman tot dat derde vaartuyg te voorschijn was gekomen. 
Het is geheel goedgekeurd dat er door het bestuur om uitleg is gevraagd, en een besluit is uitgesteld tot de uitleg is ontvangen. Dat is ook het geval met het verzoek van het opperhoofd Pieter Abrahamsz. Bronsveld dat een vergoeding die hem was opgelegd ten laste van zijn soldijrekening zou worden gebracht, totdat hij te Nagapattinam een nader verzoek had ingediend. Hij voerde daarvoor zijn bekende armoedige omstandigheden aan. In zijn brief van 14 oktober 1764 geeft het bestuur daarover een nader verslag. Hierover kan pas in de gewone vergadering in het aanstaande jaar een besluit worden genomen, temeer daar de kwestie van Bronsveld en zijn secunde Jan Visser, waarover hieronder meer wordt gezegd, een andere loop heeft genomen. In de brief van 14 juni 1764 naar Coromandel is te kennen gegeven dat men verwacht, fol. 1832 dat het bestuur de nodige maatregelen treft om de Compagnie geheel geen schade te laten lijden. Dat betreft ook de gelden die de residenten Bronsveld en Visser opnieuw aan de oud-koopman Parrie Poerie Rayou Naijkoelo gunden, waarmee zijn oude schuld van pagode 21. 881, 21 3/8 werd vermeerderd. De schuld was onder de opperhoofden Gijsbert van Velsen en Jacobus Henricus van Jever ontstaan. De opnieuw verstrekte gelden moeten door die residenten aan de Compagnie terugbetaald worden. Ze gooiden goed geld naar slecht geld. Er is nadrukkelijke bevolen dat als Bronsveld en Visser het nog niet hebben terugbetaald, het bestuur dit direct moet laten gebeuren. Anders zal dit op hun rekeningen voortlopen. fol. 1833 In de vergadering van 28 november 1763 besloot het bestuur het uitschot van textiel dat te Nagapattinam bij herkeuring niet aanvaardbaar was bevonden, voor rekening van de leveranciers publiekelijk te verkopen. Het ging om uitschot van 980 stuk guinees gewoon gebleekt, 151 stuk salempuris dito, 16 stuk parcallen dito, 18 stuk bethilles otizaal, 211 stuk guinees bruin blauw, 35 stuk salempuris dito en 18 stuk baftas gewoon gebleekt. Deze verkoping is een goede zaak en spoort de leveranciers hopelijk aan de kwaliteit van de textiel te verbeteren. In de beantwoording in de marge van de extracten uit de generale missive uit Nederland van 25 oktober 1762, die bij de brief van 19 december 1763 was gevoegd, en in deze brief zelf, wordt verzocht de bevelen tegen het particuliere vervoer van textiel fol. 1834 en het verbod aan de gezagvoerders van schepen deze onder de hun toegestane lading mee te nemen, te verzachten. Dit verzoek en de redenen daarvoor konden nog niet behandeld worden.) 
So hebben wij beslooten daarop eenlijk te remarcqueeren dat wij hierdoor hoe lang hoe meer ondervinden het de dienaren nooyt aan schoonschijnende redenen en argumenten komt te manqueeren, wanneer eygen intrest den grondslag is van alle voorkomende bewegingen. 
De Hoge Regering is ontstemd over het langdurige overleg met het huidige opperhoofd te Pulicat, Philippus Jacobus Dormieux, over de schulden die de kooplieden hebben gemaakt, toen hij opperhoofd te Sadras was. Hiervan is reeds in de generale missiven van eind december 1762 en 1763 melding gemaakt. fol. 1835 Dormieux is hiervoor in de brief van 16 maart 1762 voor pagode 10. 013,- verantwoordelijk gesteld. Zelfs zal hij dit geld moeten restitueren, als die kooplieden in gebreke zouden blijven, of niet in staat zouden zijn het te voldoen. Het bestuur heeft er niet voor gezorgd dat dat geld in de kas van de Compagnie werd gestort, of dat er borgen voor zijn gesteld. De Hoge Regering heeft zijn ongenoegen hierover nadrukkelijk laten blijken. Mochten Dormieux, noch de kooplieden te Sadras deze pagode 10. 013,- gerestitueerd hebben, dan moet het bestuur dit onmiddellijk contant uit privé geld doen met behoud van verhaal op Dormieux én op hen die daartoe al lang waren verplicht. fol. 1836 De Hoge Regering las tot haar ongenoegen in de brief van 17 oktober 1763 dat van de schuld van de kooplieden te Bimlipatam van pagode 16. 452, later verminderd tot pagode 7752, in een vol jaar niets was afbetaald. De secunde daar, de boekhouder Jan Visser, had het arrest dat hij samen met de overleden onderkoopman Jan Willem Bosschaart op de goederen van de gewezen opperhoofden Jan Aping en Frederik Willem Bloeme had gelegd, opgeheven. Visser was daarvoor verantwoordelijk geacht, daar de borgen die Bosschaart en hij daarbij hadden gesteld in geval van overlijden, insolvent waren gebleken. Het bestuur stond toe dat Visser, samen met het opperhoofd Pieter Abrahamsz. Bronsveld, jaarlijks ƒ 3000,-, of op zijn minst ƒ 2000,-, of zoveel meer als ze wilden, van die schuld zouden aflossen. Gezien de omvang van deze schuld zijn deze aflossingen te gering, daar het dan ruim 12 jaar zou duren voor ze was afgelost. fol. 1837 Daar deze overeenkomst niet in de haak is en strijdig met de waardigheid van de Compagnie, is ze vernietigd. Het bestuur is bevolen om Visser en het opperhoofd Bronsveld jaarlijks pagode 1000 te laten aflossen en bovendien Visser voor de volle som borgen te laten stellen. Het is wel goedgekeurd dat het bestuur bij besluit van 5 juli 1763 pagode In de tekst staat éénmaal ropia, wat kennelijk een vergissing is. 1320 heeft laten afboeken ten gunste van de vorst Visia Ramarasu en, ter voorkoming van onlusten, aan hem heeft uitbetaald. Uit de verantwoording van Visser bij dit besluit bleek dat er van de pacht voor het dorp Bimlipatam en onderhorigheden van pagode 20. 220 die in de caul, of de overeenkomst, was vastgelegd, in de jaren 1758 tot en met 1763 maar pagode 20. 000 per jaar was afgeboekt. Visia Ramarasu had het verschil van pagode 1320 opgeëist. fol. 1838 Daar deze gang van zaken onrechtmatig is, werd het bestuur bevolen deze post jaarlijks te vereffenen. Omdat die zonder enige machtiging is gedaan, is het juist dat het bestuur het verzoek van Visser in genoemde verantwoording om de door hem betaalde ropia 5921 af te schrijven, niet heeft ingewilligd en de betalingen voor de verantwoording van wie het betreft heeft gelaten. De ropia waren uitgegeven aan diverse gelden en geschenken aan de vorst Visia Ramarasu en zijn moeder. Aangezien wie het betreft een vage aanduiding is, werd het bestuur opgedragen de betaling direct te laten geschieden, of dat het die uit hun eigen zak moet voldoen. Bovendien is het bestuur bevolen om wat het bestuur te Bimlipatam aan de bouw van het fort heeft uitgegeven fol. 1839 boven de bepaalde som, direct te laten vergoeden, alsmede de veel te hoge onkosten bij de zogenaamde belegering van dat kantoor in 1761 en tenslotte ropia 663 3/4 die de gewezen secunde Carel Lodewijk Hagemeester had ontvangen voor goederen van de voortvluchtige tolk en brahmaan. Deze waren door Hagemeester niet in de boeken opgenomen. Ze zijn door het bestuur terecht aan de bovengenoemde Bronsveld ter vergoeding opgelegd, omdat hij bij het vertrek van Hagemeester daarop had moeten letten. Bij in gebreke blijven 
zullen die posten absoluut voor rekening van het bestuur komen. Overeenkomstig de generale missive van het voorafgaande jaar is ropia 20. 000 voor rekening van het bestuur gelaten. De gewezen opperhoofden te Bimlipatam, Jan Aping en Frederik Willem Bloeme, meenden dit aan de vorst Poese Pattij Ananderasoe in mindering op de pacht betaald te hebben, maar door bedrog van Compagnies tolk en brahmaan had Ananderasoe dit als geschenk ontvangen. Daarom is het verzoek van het bestuur dit besluit in te trekken afgewezen. fol. 1840 Bijzonderheden zijn in het besluit van 24 mei 1764 te vinden. Als het bestuur deze vordering nog niet heeft vereffend, moet het deze direct in de kas van de Compagnie storten, met behoud van verhaal op degenen die er aansprakelijk voor zijn. De Compagnie mag hoe dan ook geen schade lijden. In de brief van 14 oktober berichtte het bestuur dat de gewezen opperhoofden, Jan Aping en Frederik Willem Bloeme, deze zaak voor ropia 9300 met een dienaar van de genoemde vorst hadden kunnen regelen. Daarmee is ze geheel afgedaan. De Hoge Regering was genoodzaakt om een besluit over het verzoek van het bestuur uit het vorige jaar de geleden en nog te lijden verliezen op de pacht te Bimlipatam en onderhorige dorpen te mogen afschrijven, weer uit te stellen, fol. 1841 totdat de gevraagde uitleg en overwegingen van de opperhoofden aldaar ontvangen zijn. Tevens is gevraagd in hoeverre het bevel aan die opperhoofden van 31 mei 1763 om de nieuwe verstrekkingen aan de inheemse kooplieden en hun oude schuld direct in de kas te storten, is uitgevoerd. De Hoge Regering verwacht dat er voor gezorgd is dat de Compagnie geen schade lijdt, te meer daar de opperhoofden te Bimlipatam in hun brief van 23 maart 1763 naar Nagapattinam hebben bericht dat de schuld van de kooplieden bijna afgelost was. Men is tevreden dat het bestuur de opperhoofden te Bimlipatam heeft bevolen zich te verantwoorden over een bedrag van ƒ 28. 175 ten laste van de overleden koopman van de Compagnie Sjeika Wirana. Het bestuur stuitte in zijn vergadering van 5 juli 1763 op dit bedrag onder een nieuwe schuld van ƒ 66. 152. fol. 1842 Het kwam voort uit onaanvaardbare 6 1/2 pakken bethilles en 21 fardelen gemeen gebleekt guinees, die in 1761 uit Nagapattinam naar Bimlipatam waren teruggezonden. De koopman Sjeika Wirana was daar wel voor gedebiteerd maar er viel niet te constateren waar deze textiel was heengegaan. Deze schuld moet onmiddellijk na het ontvangen van dit bevel in de kas van de Compagnie gestort worden. De hele gang van zaken wijst, zoal niet op trouweloosheid, dan toch wel op een overgeeflijke slordigheid en onoplettendheid, die aantoont dat er op de opperhoofden te Bimlipatam geheel niet gesteund kan worden. Er wordt pas een besluit genomen, als het bevel om terug te storten is opgevolgd. Intussen werd bevolen duidelijk te maken of, volgens de opgave van de gezamenlijke schulden van de kooplieden, aan Ankoel Panda Kistnama pagode 6038 meer was toevertrouwd dan hij textiel in voorraad had, fol. 1843 en of dit behoorlijk vereffend was. Bovendien is gevraagd hoe het met schulden van kooplieden en wassers te Palicol, die volgens de brief van het bestuur van 17 oktober 1763 ƒ 38. 890 waren, is gesteld. Maar de kooplieden moeten nog het geld voor 360 stuk fijn guinees en 500 diverse fatcherijs ontvangen. De doeken waren nog niet gemeten en konden daarom niet bij hun voorraad worden ingeboekt, maar ze zullen wel bij het aflopen van de leverantie voor dat jaar vereffend worden. Bij het doornemen van de genoemde lijst van gezamenlijke debiteuren, waarom al lang gevraagd was en die pas met de brief van 17 oktober 1763 werd ontvangen, is gebleken dat de lijst al per eind augustus 1762 was afgesloten. Er kan daarom wegens veranderingen geen actueel besluit over genomen worden. fol. 1844 Bijzonderheden over verscheidene schulden ontbreken en van de dubieuze vorderingen, die te Porto Novo ƒ 15. 128 en te Jagannathpur ƒ 5137 bedragen, wordt niet vermeld wat de oorzaken ervan zijn. Bovendien zijn ze in de algehele optelling van schulden weggelaten, zodat ze oninbaar, dan wel twijfelachtig lijken te zijn. Met misnoegen over deze slordige behandeling is het rondgezonde bevel van 29 november 1762 vernieuwd om jaarlijks niet alleen een lijst van de schulden van de kooplieden, maar ook van alle crediteuren van de Compagnie die een achterstal op vergoedingen en belastingen hadden, via Ceylon naar Batavia te sturen. Het is goedgekeurd dat het bestuur volgens zijn brief van 17 oktober 1763 de dienaren te Jagannathpur heeft bevolen om, wat de afzet van handelswaar 
betreft, de prijzen van Japans staafkoper, fol. 1845 die zij naar eigen goeddunken vaststelden, en die van andere goederen aan te passen en in de stukken te specificeren, zoals ze in de facturen zijn vermeld. Het bestuur besloot op 5 juli 1764 de dienaren te Jagannathpur te bevelen om de kandijsuiker in plaats van met 20 % winst met 40 % te verkopen, en de huisbalken en djatiplanken in plaats van met 50 % voor niet minder dan het dubbele te verkopen. Dit is weliswaar goedgekeurd, maar het zou beter zijn geweest als die dienaren volgens het bevel de ontbrekende 150 % ter vergoeding was opgelegd. Dit is alsnog bevolen, al naar gelang ze wel dan niet zijn opgenomen in het generale rendement, gevoegd bij de brief van 19 december 1763, van in 1762/63 met 50 % winst verkochte houtwerken. Dit betreft) 
1700 pees kiate planken de 1 à 1 1/2 duim kostende ƒ 850, -, -47 pees zwalpen ƒ 253, 16, -100 pees tinkanse planken grote kostende ƒ 491, 5, -en diverse andere houtwerken kostende ƒ 719, 8, - 
waarvan wij de kopers de betaling van het manquerende anderhalf capitaal advans, almeede opgelegt, en de ministers nog daarenbooven den verkoop van houtwerken, als niet dan met groote moeyte en belemmering der scheepen datheen gesonden kunnen werden, verbooden hebben, met ordre om geene andere te eysschen, dan die se inderdaat in 's Compagnies dienst benodigt zijn, temeer, nadien men uyt de exorbitanten eysschen die er dikwerf van werden gedaan, diend te besluyten dat het eerder geschied uyt eygenbelang dan tot 's Compagnies dienst. Waaromtrent ons als een staaltje is tevoorengekomen den verkoop van de opgemelde 47 swalpen, also er volgens dien selfden brief van den 19 e december 1763, weder 123 andere hadden moeten werden opgekogt, die door den gouverneur gevallig opgedaan waren, hetgeen wij de ministers als een evidente blijk van hunne inattentie en slegt overleg onder het oog gebragt en waaromtrent wij haar een betere attentie gerecommandeert hebben in het vervolg. 
fol. 1847 Het is een goede maatregel dat het bestuur op 24 juli 1763 heeft besloten om onder andere 18. 669 lb kruidnagels in 210 kisten, die met de Sloterdijk uit Batavia voor Jagannathpur waren bestemd, uit dit schip te lichten. De voorraad op dit kantoor was nog voldoende en de kruidnagels mochten tijdens de periode dat er geen scheepvaart kon zijn, niet aan gevaar in die onrustige streek blootgesteld worden. Er is toestemming gegeven om onder zulke omstandigheden de nodige voorzorgen te nemen. Met leedwezen werd uit de rendementen, gevoegd bij de brief van het bestuur van 17 oktober 1763, vernomen dat deze op de kantoren in Coromandel sedert 1 september 1762 in de vermelde maanden maar ƒ 497. 489 hebben bedragen. In 1762/63 bracht de gehele verkoop niet meer op dan ƒ 590. 460, of wel ƒ 151. 387 minder dan in het voorafgaande jaar. fol. 1848 Men kan slechts hopen op betere tijden. De Hoge Regering heeft goedgekeurd dat het bestuur in zijn brief van 19 december 1763 aan de dienaren te Pulicat zijn ongenoegen heeft geuit, dat de kooplieden daar de handelswaar voor een lagere prijs dan die te Sadras verkopen. Er is bevolen maatregelen te treffen dat ieder gelijke prijzen hanteert. Er is op gewezen dat het overeenkomstig de aanbeveling van het bestuur zeer aangenaam zou zijn, als er alles aan gedaan wordt de afzet te laten toenemen. Dat voorkomt dat de goederen door lang in de pakhuizen te liggen in kwaliteit achteruitgaan, zodat ze voor iedere prijs verkocht moeten worden. Dat gebeurde fol. 1849 met benzoë die te Pulicat, Sadras en Bimlipatam onverkoopbaar heeft gelegen. Te Pulicat werd ze met een verlies van ƒ 316, of 30 13/16 verkocht, te Sadras met verlies van ƒ 1539, of 38 11/16 en te Bimlipatam met een nadeel van ƒ 3182. Uit de brief van het bestuur van 10 juli 1763 en uit de monsters van garioffelnagels is met tegenzin opgemaakt dat met diverse vaartuigen uit Kedah te Porto Novo wel tussen 2 â 3 bahar specerijen zijn aangevoerd. Volgens een brief van de resident aldaar waren ze tegen 20 â 21 pagoden de man van 24 lb, of ongeveer ƒ 4, 16,- het pond, verkocht. Volgens nadere informatie waren niet alleen in 1763, maar al enige jaren eerder door de Buginezen met kleine vaartuigen grote hoeveelheden specerijen uit Ambon en andere plaatsen te Kedah aangevoerd. Dat zal wel 
zo voortgaan. In de vergadering is vastgesteld dat deze specerijen van de echte soort waren, maar niet zo sterk van geur. fol. 1850 In de generale missive van 31 december 1763 is onder Ambon reeds gemeld welke maatregelen tegen smokkel in deze waardevolle producten zijn genomen. In de hoop dat dit helpt, is het bestuur slechts bevolen om nauwkeurig na te gaan of er specerijen worden aangevoerd en zo ja, te rapporteren wat ze daarover te weten kwamen. In zijn brief van 29 februari 1764 vroeg het bestuur of het het oude Perzische koper, waarvan de prijs op 86 pagoden de bahar van 480 lb was gesteld en waarvan 117. 625 lb onverkoopbaar was, naar rato van het Japans staafkoper in prijs mocht verlagen. Zolang het laatste niet van 94 tot 86 1/2 pagoden de 480 lb was verminderd, zou het oude Perzisch koper onverkoopbaar blijven. De Hoge Regering vond het in het belang van de Compagnie fol. 1851 om de prijs van het oude Perzische koper aan de prijs van het Japans staafkoper aan te passen en de laatste desnoods zelfs te verminderen tot een winst van 100 %, of iets minder. Maar van deze toestemming mag geen misbruik worden gemaakt. Men hoopt dat de verkoop van handelswaren, en speciaal van Japans staafkoper, door de maatregelen in de geheime resolutie van 22 mei 1764, en het rondschrijven daarvan naar Ceylon, Coromandel, Surat, Bengalen en Malabar van 24 mei, nog zal toenemen. Daarom is de bestelling uit Coromandel van 775. 000 lb Japans staafkoper, fol. 1852 63. 000 lb nootmuskaat en 31. 000 lb garioffelnagels uitgevoerd. Wegens de ruime voorraad daar is dit maal geen foelie gestuurd. De overige bestellingen zijn, zoveel de Hoge Regering daartoe in staat was, uitgevoerd. Dit blijkt uit de lijst van verzonden goederen hierboven. Omdat het alles was wat er in voorraad was, is er van de rsd 800. 000, of ƒ 1. 920. 000,-, die het bestuur aan goud had besteld, niet meer dan ƒ 1. 060. 000,- voldaan. De Hoge Regering vindt dat het bestuur het daarmee, en met de ƒ 250. 000,- aan goud die uit het vaderland wordt verwacht, met de ƒ 492. 984 die met de Vrouwe Petronella in januari 1764 via Trincomale is toegestuurd, en met de voorraad volgens de brief van 19 december 1763 van ƒ 1. 074. 330,-, wel kan stellen. fol. 1853 In het totaal is dat ƒ 2. 877. 315, wat zeker genoeg is, als de verkoop van de handelswaren een goede winst opbrengt. Uit de brief van het bestuur van 10 juli 1764 is vernomen dat er, in plaats van contanten tegen een hoge rente te lenen, 20. 000 pagoden tegen assignaties op Nederland is geaccepteerd. Dit is voor de Compagnie veel voordeliger. Aangezien de Hoge Regering het daarmee eens is, gaf ze, als ze de bestelling van goud niet zou kunnen uitvoeren en het bestuur daardoor de bestelde textiel niet zou kunnen leveren, in haar brief van 31 mei 1763 toestemming fol. 1854 om met een rabat van 8 % geld op assignatie naar Nederland aan te nemen tot wel drie ton.) 
So hebben wij egter, uyt hoofde van het jongst ontvangene schrijvens van U Wel Edele Hoog Agtbare, de ministers gelast van absolut geen geld meer op assignatiën na Nederland in 's Compagnies cassa aan te nemen en daarentegen gepermitteert om, wanneer er in gangbaare pagoden geld op assignatie, voor deze hoofdplaats aangeboden mogte werden, hetselve te accepteren al ware het ook desnoods sonder rabat, mits daartoe niet te ligt overgaande, dewijl onse intentie alleen daarheenen strekt om hierdoor het gebrek aan goud, waarin wij, door het niet bemagtigen van hetselve uyt China en den gebrekkigen toevoer van andere plaatsen, zijn verserende na uytterste vermoogen tegemoet te komen. 
Wat de assignaties betreft bevreemdt het de Hoge Regering zeer dat het bestuur in zijn marginale beantwoording van de brief van Heren XVII van 25 oktober 1762, die bij de brief van 19 december 1763 aan de Hoge Regering was gevoegd, vermeldt dat het, fol. 1855 
naast de gemelde 20. 000 pagoden op assignatie naar Nederland, naderhand nog eens 25. 000 pagoden heeft geaccepteerd, zonder dat het daarvan in zijn brieven naar Batavia enige melding heeft gemaakt. Dat gebeurde ook niet met een derde acceptatie van ruim 7727 pagoden, die in de lijst van getrokken assignaties op Nederland is vermeld, die bij de brief van het bestuur van 19 december 1763 aan Heren XVII was gevoegd. Dit is een slordigheid, waarvoor het bestuur ernstig is gewaarschuwd. Uit de besluiten van het bestuur van 19 augustus 
en 19 december 1763 blijkt dat het eerst 3000 gouden kobans tegen 3 1/4 pagoden, en naderhand nog 2203 gouden kobans tegen 3 3/16 nieuwe pagoden het stuk heeft verkocht. Omdat dit maar 3 2/3 en 5 9/16 verlies heeft gegeven, is het goedgekeurd, te meer daar volgens het bestuur fol. 1856 deze kobans bij convertering bij de munt in pagoden veel meer nadeel zouden hebben opgeleverd. Daarom is ook opgedragen om met de verkoop van het restant van 1872 stuks, en wat nog uit Batavia zal worden ontvangen, voort te gaan. Over de munt en het munten valt niets op te merken, maar betreffende de domeinen is het verzoek van de pachters van Compagnies dorpen onder Nagapattinam behorende, dat in de brief van het bestuur van 10 juli 1763 werd overgebracht, zeer duister en onbegrijpelijk. Ze vroegen een tegemoetkoming in de schade die ze door de vreselijke en ongehoorde droogte gedurende ruim zes maanden op de nely en het klein gewas geleden hadden. Volgens het rapport van de gecommitteerden onderkoopman Boerse en boekhouder Frederik Willem Bloeme zou die het aanmerkelijk aantal van 851. 498 1/4 maten nely en 37. 251 maten klein gewas hebben bedragen, zoals camboe, natjenij, wargoe, katjang, tinnekoloe etc. fol. 1857 Daarbij kwam nog 858 pardaus en 6 fanums in geld. Het verzoek is onduidelijk, omdat noch uit de brief van 10 juli 1763, noch uit de resoluties van 26 februari en 7 april 1763 blijkt hoeveel die pachters werkelijk verschuldigd zijn en wat de tegemoetkoming in billijkheid zou moeten bedragen. Een besluit in deze zaak is uitgesteld, temeer daar het bestuur in de latere brief van 17 oktober 1763 verzekert dat het achterstal voldaan zou worden met wat de pachters over 1763 nog schuldig waren. Er is integendeel tevredenheid over getoond dat er bij besluit van 6 september 1763 maatregelen zijn genomen om te Sadras een hogere verpachting van bettel en tabak te verkrijgen en dat de dienaren daar zijn aangespoord om alles in het werk te stellen, wat voordelig voor de Compagnie is, alsmede de zware onkosten maar enigszins dragelijk maakt. fol. 1858 Bovendien is het gunstig dat de domeinen van het hoofdkantoor in Nagapattinam bij de gebruikelijke verpachting per eind augustus 1763 pagode 56, 6,- meer dan het voorafgaande jaar en dus pagode 10. 737, 12,- hebben opgebracht. Dat geldt tevens het bericht in de brief van 19 december 1763 dat alle pachten in Coromandel meer opbrachten dan in het voorafgaande jaar. Het is goedgekeurd dat het bestuur de dienaren te Bimlipatam beval om de winst op het munten van dabusen niet langer in mindering te brengen op het verlies op de pacht van de onderhorige dorpen aldaar. Ze moeten afzonderlijk duidelijk blijven. Tevens is goedgekeurd dat, zoals de dienaren te Bimlipatam schrijven, deze pachten door het aanleggen van nieuwe zaaivelden en zoutpannen, zowel als door het toenemen van de inwoners en landbouwers, fol. 1859 en vooral door vreedzame tijden geen verlies meer geven. Voorts is voor kennisgeving aangenomen dat volgens de specificatie bij de besluiten van 7 april en 11 oktober 1763 het zegelpapier in 1762/63 pagode 311, 19, 40 heeft opgebracht. Uit de hoofd- en negotieboeken van Coromandel over 1761/62 en de brieven van 17 oktober 1763 blijkt dat de winst na aftrek van de kosten in dat jaar ƒ 332. 114, dus ƒ 281. 170,- meer dan in het voorafgaande jaar, heeft bedragen. De inkomsten uit verkoop bedroegen ƒ 812. 212 en de overige inkomsten ƒ 86. 116. Daarover is tevredenheid betoond, maar hoewel de uitgaven met ƒ 110. 016 verminderd waren, bedroegen die toch nog het hoge bedrag van ƒ 566. 214. fol. 1860 Dit is ƒ 278. 000 meer dan het in de memorie van bezuiniging vastgestelde bedrag van ƒ 288. 214,-. Hoewel het vaste voornemen is om de inkomsten te vermeerderen, zullen er een nauwkeurig toezicht en verstandig overleg nodig zijn om ze op het niveau van de memorie van bezuiniging te brengen. Het bestuur is dringend aanbevolen om daar naar te streven en is gewaarschuwd dat iedere onoplettendheid en toegeeflijkheid daarin ten nadele van de Compagnie op de schuldigen zal worden verhaald. Er was tevens niet aan te ontkomen ongenoegen te uiten dat bij de hoofd- en negotieboeken over 1761/62, fol. 1861 wegens tijdgebrek en grote drukte, de toelichting en de bespreking van de uitgaven en inkomsten hebben ontbroken. Deze verontschuldiging is onacceptabel, vooral daar de negotieboekhouder Louis Filletas bij het besluit van het bestuur van 6 september 1763 was gemachtigd de boeken te sluiten, zodat er nog anderhalve maand was om ze volgens de voorschriften te controleren. Er is bevolen zo snel mogelijk te berichten waarom en door 
wiens toedoen dat niet is geschied. De Hoge Regering is ermee akkoord gegaan dat het bestuur op 31 augustus 1763 heeft besloten om de rekening van onkosten op de handelswaren te Nagapattinam in plaats van met 1 1/4 met 1 1/2 te belasten, omdat ze een redelijk overschot vertoont. Maar het bestuur is wel gewezen op de nalatigheid fol. 1862 dat het exacte bedrag niet werd vermeld, zodat uit de negotieboeken moest blijken dat dit ƒ 26. 090 is. Men is er geenszins voldaan over dat volgens de brief van 17 oktober 1763 het bestuur de vereiste zorg zal dragen, dat de dienaren op de onderhorige kantoren op hun maandelijkse onkostenrekening niets zullen opvoeren dat maar enigszins opvalt. Daarmee is niet voldaan aan het bevel in de brief van 31 mei 1763 om op te geven welke posten bij het besluit van 9 maart 1762 als zodanig zijn aangemerkt om door de declaranten te worden terugbetaald. Dit is tegen de bedoeling van de Hoge Regering, waarover ernstig ongenoegen is betoond. Er is bevolen hieraan direct te voldoen. fol. 1863 In Coromandel horen de volgende vaartuigen thuis: 4 sloepen, namelijk de Anthonia Dorothea, Vianen, Poejoer en Robijn, de thonis de Jonge Galenus, Jonge Pieter, Andragiri en de Oranje Spruyt. In de memorie van aan deze schepen gedane reparaties en verstrekkingen over 1 september 1762 tot eind augustus 1763, die bij de brief van 19 december 1763 werd ontvangen, zijn de kosten niet berekend. Omdat dit op deze manier geen zin heeft, is het bestuur bevolen om jaarlijks in de memorie van reparaties de kosten van onderhoud aan ieder schip apart te vermelden. Wat de vestingwerken betreft, zijn reeds in de brief van 30 april 1764 naar Coromandel over de te Nagapattinam voorgestelde nieuwe werken fol. 1864 de nodige bevelen gegeven. Daar is naar verwezen en men gaf te kennen te verwachten dat het bevel in de brief van 24 juni 1763 over de vestingwerken te Bimlipatam stipt zou worden uitgevoerd. Aangaande timmerwerk en reparaties is het bestuur, wegens de redenen die het daarvan in zijn brief van 17 oktober 1763 heeft gegeven, toegestaan om de woningen in het kasteel voor enige schrijvers aan te houden. Ook zijn de bevelen van het bestuur die in de brieven van 17 oktober en van 19 december 1763 zijn vermeld, goedgekeurd. Dat geldt ook de opgave van kosten van onderhoud en reparatie van ƒ 14. 242 over 1762/63 voor geheel Coromandel. Deze zijn ƒ 15. 236 minder dan het voorafgaande jaar. Het is bovendien zeer goed dat het bestuur fol. 1865 de memorie van timmerwerk te Pulicat van ƒ 1599,-, die zeer hoog is en ƒ 881 boven die van de voorafgaande zes maanden, heeft afgekeurd. Het vroeg om de redenen van dit grote verschil. De Hoge Regering wacht dit laatste en een nader besluit van het bestuur af. Er is toestemming gegeven om de geschenken te Nagapattiman en op de onderhorige kantoren over 1762/63 bij inkoop t. w. v. ƒ 7119, en verkoop ƒ 10. 486 af te boeken. Dit is bij inkoop ƒ 1869 en bij verkoop ƒ 1601 minder dan het voorafgaande jaar. Er is bevolen om wat betreft timmerwerk en geschenken slechts de beslist noodzakelijke uitgaven te doen. Daarom is goedgekeurd dat het bestuur heeft verboden fol. 1866 om de pachter van de rivier Kistna het geschenk te geven, waarop hij aanspraak heeft gemaakt, maar slechts de 14 zilveren ropia's contant, die ook zijn voorgangers jaarlijks hebben ontvangen. Het is goedgekeurd dat er op de bestellingen uit Trincomale en Jaffna 16. 500 parra nely is verzonden. Het bestuur is bevolen om bij een goede oogst Ceylon van wat het nodig heeft te voorzien en de eigen voorraad op het verbruik over vier jaar te brengen. Volgens de brief van 19 december 1763 was de voorraad per eind november 1763 maar 11. 110 parra rijst en 32. 160 parra nely, wat slechts voor een verbruik van ongeveer 19 maanden voldoende is. In dezelfde brief wordt gemeld fol. 1867 
dat verdeeld over Nagapattinam, Sadras, Bimlipatam en Jagannathpur de voorraad buskruit maar 145. 059 lb is, waarbij die te Pulicat niet wordt genoemd. In de huidige kritieke omstandigheden is dat te weinig, maar daar er te Batavia niet meer gemist kon worden, is er op de bestelling van 40. 000 lb salpeter maar 10. 000 lb buskruit naar Coromandel verzonden. Volgens het bestuur was daar geen salpeter verkrijgbaar, maar er is bevolen toch te proberen het te bemachtigen. Het is de Hoge Regering opgevallen dat het bestuur op de goederen die met de Sloterdijk en Kievitsheuvel zijn aangevoerd, 2 1/16 op 2160 lb en 2 5/16 % op 3000 lb garioffelnagels heeft afgeschreven. fol. 1868 Die waren uit Batavia naar Pulicat gezonden. Bij besluit van 11 oktober 1763 had het bestuur die uit de Kievitsheuvel gelicht, 
omdat er slechte nootmuskaat overheen was gestort. Hoewel bij het besluit van 23 juni 1761 de besturen op de buitenkantoren gemachtigd waren over niet te grote ondergewichten beslissingen te nemen, moeten deze ondergewichten toch als excessief worden beschouwd en bovendien trekken, tegen de opvatting van het bestuur, de kruidnagels eerder het vocht van de nootmuskaat aan, dan de nootmuskaat het vocht van de kruidnagels. Daarom is besloten ondergewicht tot één procent te accepteren en het meerdere te laten vergoeden door degenen die met de meerdere afschrijving hebben ingestemd. Ter staving dat de nootmuskaat slecht was geweest, zond het bestuur twee kisten naar Batavia. Van de eerste pakhuismeester aan de westzijde, de koopman Nicolaas Jan Dallens, fol. 1869 werd daarover een schriftelijk rapport gevraagd dat op 28 mei in de vergadering is behandeld. Daaruit bleek dat de nootmuskaat die in 1763 naar Coromandel werd gezonden, van de minste soort is geweest en wegens tijdgebrek niet meer gezuiverd had kunnen worden, waardoor ze zo vuil was en meer dan gewoon ondergewicht heeft gehad. Bovendien was er de laatste vier jaar uit Batavia slechts middelste soort nootmuskaat naar Coromandel gezonden, waardoor het bestuur de magere nootmuskaat als slecht heeft aangemerkt, hoewel deze soort reeds daarvoor gewoonlijk naar de buitenkantoren werd gestuurd. Er is besloten om het genoemde rapport naar Coromandel te zenden om het bestuur aan te tonen hoe onvoorzichtig men met het opzenden van de twee proefkisten heeft gehandeld. De pakhuismeester heeft namelijk verklaard fol. 1870 dat hij, niet wetende dat het monsters waren, de inhoud van deze kisten bij andere soorten heeft laten storten, zodat er niet vastgesteld kon worden wat de kwaliteit was geweest. Daarom is het bestuur opgedragen om voortaan niet alleen op de kisten en andere emballage, maar ook op de facturen te vermelden dat het monsters zijn. Dit was in dit geval nagelaten. Er is bevreemding over uitgesproken dat het bestuur in zijn brief van 17 oktober 1763 klaagt over de slechte staat van uit Batavia toegezonden houtwerk. Ter voorkoming zijn bij besluit van 28 mei 1764 voor alle buitenkantoren de nodige bevelen gegeven. Het bestuur te Coromandel is opgedragen om al het onbruikbare houtwerk publiekelijk te verkopen. fol. 1871 De opbrengst dient men naar Batavia te zenden. Voor in- en afschrijvingen, belastingen en ontheffingen wordt verwezen naar de vergadering over Coromandel van 28 mei en de brief daarheen van 14 juni 1764. Betreffende diverse zaken wordt slechts opgemerkt dat het bestuur in zijn brief van 17 oktober 1763 meldt, dat de dienaren te Jagannathpur al enige jaren pagode 410, 18,-, of ƒ 2464, betalen voor het stuk land, waarop te Machilipatnam de logie is gebouwd. fol. 1872 De Hoge Regering keurde het bevel naar Jagannathpur goed om daar van degenen die deze betaling kwamen innen, copieën te vragen van de brieven, waaruit hun recht op uitbetaling blijkt en tevens van de verklaringen van anderen die daar daartoe verschenen. Die moeten voor onderzoek naar Nagapattinam gezonden worden en er mogen slechts met expliciete goedkeuring vandaar betalingen worden gedaan. Ter voorkoming van nadeel voor de Compagnie is bevolen dat onrechtmatige betalingen in de kas moeten worden teruggestort, totdat er behoorlijk onderzoek is gedaan en daarover het nodige besloten is.) 
Onder het articel der moorse en heidensche regeering hebben wij alweeder het ongenoegen gehad bij der ministers advisen van den 10e julij 1763 te ontwaren hoe de Bimilipatnamse opperhoofden Bronsveld en Visscher, na veele gelegene tergivisatiën en genoegsaam als met geweld daartoe gedwongen, opnieuw aan den broeder en duan van den jongen prins Visia Ramarasoe, in name Sitta Ramarasoe, afgegeven hadden, een bedragen van 20. 000 ropijen, ende zulks in mindering der pagtpenningen voor dat dorp en dies onderhorigheeden. Welke afgaave de ministers egter voor reekening van genoemde bediendens gelaten hebben uyt hoofde zij daartoe geene positieve qualificatie hadden verleent, onder betuyging egter dat gedachte opperhoofd sonder dies aflanging mogelijk nog so schielijk niet van de vexatiën des gemelde duans souden zijn ontslagen geraakt. En het dus nog al wel was dat zij, van twee quaade het beste moetende kiesen, de gemelde verstrekking in mindering der pagt hadden weten te bedingen. En dierhalven geconsidereert zijnde dat, ofschoon het wel te wenschen ware dat de afgave dier penningen hadde kunnen ontweeken werden, de nood haar daartoe als gedwongen heeft. 
In vertrouwen dat deze betaling in mindering op de pacht wordt gebracht fol. 1874 
en dat er niets wordt afgegeven voordat deze vereffend zal zijn, laat de Hoge Regering dit rusten en wacht af wat er van zal komen. Het bestuur is opgedragen om er goed op te letten dat de Compagnie geen nadeel lijdt. Het afpersen van geld en andere nadelige omstandigheden die men te Jagannathpur vóór, zowel als na de bouw van het fort heeft moeten ondergaan, heeft de Hoge Regering doen twijfelen of deze residentie wel moet worden aangehouden. Buiten de verleden jaar gevraagde opheldering over het nadeel op de pacht en wat daarop nog verloren wordt, alsmede over de daarop gerealiseerde inkomsten en wat deze jaarlijks opbrengt, fol. 1875 is van het bestuur gevraagd hoe de pachtrekening er nu bijstaat en of de inkomsten de pacht goedmaken. Verder wil men weten hoeveel er jaarlijks aan deze vorst en onderhorige dienaren wordt besteed, en of er zonder nadelige gevolgen niet aan hun jaarlijkse afpersingen is te ontkomen. Als al deze gegevens zijn ontvangen, wil de Hoge Regering een besluit over de vestiging te Jagannathpur nemen. Bovendien is het bestuur bevolen fol. 1876 om de inkomsten en uitgaven verbonden aan de pacht jaarlijks geheel, of zo volledig als mogelijk, te vereffenen, daarvan een rekening op te maken en te berichten hoeveel de vorst aan pacht heeft ontvangen en of de Compagnie daarin een credit of een debet heeft. De Hoge Regering heeft ermee ingestemd dat er volgens de brief van het bestuur van 17 oktober 1763 en het besluit van 6 september, gecommittteerden naar de vorst van Thanjavur zijn gezonden ter begroeting bij diens komst te Tiruvalur. Het geschenk van pagode 411, 12,- en de kosten van de heen- en terugreis van pagode 143,- zijn goedgekeurd, en tevens dat er in mindering op de toegezegde 18 olifanten fol. 1877 al tien, die reeds van Jaffna waren overgezonden, naar Thanjavur zijn gestuurd, te weten 3 getande en 7 aliassen Alia, ongetande mannetjesolifant. Helaas kon de vorst daarmee niet lang gunstig gestemd worden daar hij kort daarop is overleden.) 
En nadien de ministers door dit sterfgeval en het optreeden tot den troon van desselfs zoon, in name Raasja Mania Rajasrij Thoelaja Raja Maha Raasje, volgens het genoteerde bij haare latere advisen van den 29 e februarij deses jaars, weder genoodsaakt zijn geweest eene deputatie derwaards te doen om dien nieuwen vorst met zijne komste tot den troon te begroeten en naar gewoonte te beschenken. Hetwelke de Compagnie alweeder heeft komen te kosten pagode 1228, 19, 10 in, en pagode 1389, 19, 30 uytkoops, buyten nog de ongelden der gecommitteerdens, den capitain en hoofd der militie Bonte en den boekhouder en opsiender der werken Crusius, die tot die commissie zijn g'employeert geweest, belopende pardauws 885, 8. 
Hoewel deze beide posten zwaar vallen, fol. 1878 zijn ze toch gepasseerd. De Hoge Regering is wel tevreden dat in een caul de voorrechten die de Compagnie van de eerdere vorsten van Thanjavur kreeg, zijn bevestigd en er een bevelschrift voor de tolbeambten werd verkregen voor het aanhouden van Compagnies textiel en het eisen van pacht op de nely die naar Nagapattinam wordt vervoerd. Daaruit blijkt dat deze vorst de Compagnie niet zo ongenegen is, als de gecommitteerden menen te moeten opmaken uit de weigering twee artikelen te accepteren, waarbij enerzijds werd verboden handelaren in nely in het dorp Sikel aan te houden, anderzijds Karikal weer aan de Fransen over te geven, als die zich weer in Coromandel zouden vestigen. Hoewel het wenselijk is dat de vorst zich minder door zijn hofsgroten laat beïnvloeden fol. 1879 en meer aandacht voor het bestuur van zijn land heeft, bovendien dat hij net zoveel achting voor de Compagnie heeft als zijn voorganger, denkt de Hoge Regering toch dat hij zijn belang inziet en een andere houding ten aanzien van de genoemde artikelen zal aannemen, alsmede de Compagnie meer genegen zal zijn. 
Dit zal het geval zijn als het bestuur, zoals het beloofde, daartoe alles doet wat mogelijk is. Dit is het ernstig voorgehouden en daarom is het ook goedgekeurd dat het bestuur twee zwaar getande olifanten, die de vorst als vanouds zal krijgen, met spoed uit Jaffna heeft besteld. Er is wel ongenoegen over getoond dat gouverneur Christiaan van Teylingen de gehele inhoud van zijn aparte brief van 17 december 1763 in een postscriptum bij de gewone brief van 19 december heeft opgenomen. fol. 1880 Dit postscriptum betrof zijn overwegingen over het overlijden van de vorst van Thanjavur en de te verlenen hulp aan zijn opvolger, als de concurrenten van de Compagnie zich met hem zouden bemoeien. Om alle problemen met deze concurrenten te vermijden, werd Van Teylingen aanbevolen voortaan voorzichtiger te zijn. Het is goedgekeurd dat, zoals gemeld in de brief van 17 oktober 1763, de dienaren te Jagannathpur de regenten van Samalkot en Peddapuram een geldlening van pagode 20. 000 hebben geweigerd en dat ze op de dreiging van brandstichting aan de zuidwest zijde buiten de logie een redoute met rondom een gracht hebben laten opwerpen. Dit waren goede voorzorgen, vooral daar de kosten vrijwillig door de kooplieden van de Compagnie en andere inwoners zijn gedragen. In de vergadering is evenwel overwogen fol. 1881 dat er geen melding van is gemaakt wie de kosten van het onderhoud zal dragen. Het bestuur is te kennen gegeven dat het billijk is, dat die ten laste van de kooplieden en inwoners worden gebracht, daar zij er een veilige woonplaats door genieten. Mocht deze redoute, zoals beweerd wordt, ook de veiligheid van de logie dienen, dan kunnen zij volstaan met de helft van de onderhoudskosten.) 
Bij de even hiervooren aangehaalde missive der ministers van den 17 e oktober 1763 gesien hebbende dat de gemelde Jaggernaykpoeramse bediendens almeede gedreygt waaren geworden met een visite van den hiervooren meergemelde prins Visiaramarasoe met een leger van 15. 000 man, nadat denselven de vesting Rachie Mahindrawarom zoude veroverd hebben, om aldaar een goede somma gelds ter leen te bekomen. En, in gevalle zulx niet goedwillig af te neerde, dan daartoe geweld te zullen gebruyken. 
fol. 1882 Het is goedgekeurd dat het bestuur de dienaren te Jagannathpur heeft toegestaan om bij absolute noodzaak tegen deze bedreiging 100, of zonodig meer, inlandse krijgers in dienst te nemen, omdat het zelf wegens zwakte geen troepen uit het garnizoen te Nagapattinam kan zenden. Als het gevaar geweken is, moeten deze krijgers direct weer worden afgedankt. Er is bevolen voorzichtig in het voordeel van de Compagnie te werk te gaan. Het is eveneens in orde dat het bestuur de dienaren te Bimlipatam heeft verboden om enige moslim regenten geld te lenen, en dat het bestuur heeft bevolen de voortdurende verzoeken van de duan van genoemde vorst beleefd af te wijzen. Mocht deze aanhouden met zijn reeds gedaan verzoek naar Nagapattinam fol. 1883 om manschappen, dan moet hem dat beleefd worden geweigerd. In de brief van 20 januari 1764 is reeds bevolen hem dit uit het hoofd te praten. Tevens is goedgekeurd dat het bestuur de opperhoofden te Sadras heeft toegestaan om voort te gaan met collecte in plaats van hoofdgeld op de inwoners, daar deze moradores in vervallen en armoedige omstandigheden verkeren. Men zal er zich bij moeten neerleggen dat er, evenals de twee vorige boekjaren, aan inkomsten van dat dorp ƒ 836 moet worden afgeschreven in de hoop op verbetering. Het is uitstekend dat het bestuur het kordate optreden van de opperhoofden te Sadras heeft geprezen, fol. 1884 om een pion en zes sepoys naar het steenhouwersdorp Arialchery te sturen, om een afgezant van de regent van Arinkekathemagana, Lantjemansingoe, te verdrijven, die pacht van de ingezetenen wilde invorderen. Dit had het goede gevolg dat enige gearresteerde dorpelingen zijn vrij gelaten en samen met de uitgezondene manschappen in het fort zijn teruggekeerd, zonder dat er verder iets gebeurde. Uit de correspondentie met de overige westerkwartieren, alsmede met Malakka, valt niets van belang te melden. Het is slechts een goede zaak dat de wissels ten laste van het Engelse bestuur te Madras, die in Coromandel uit Malakka werden ontvangen, zijn voldaan. fol. 1885 De Engelsen daar hadden er wel enig bezwaar tegen gemaakt. Het is goedgekeurd dat de olifant die door het bestuur op Ceylon naar Coromandel werd gestuurd, daar is 
aangehouden. Hij was voor Batavia bestemd, maar het is verboden zulke dieren op een schip, als gebruikelijk met textiel beladen, te vervoeren. Als de olifant niet aan de vorst van Thanjavur kan worden aangeboden, moet hij worden verkocht. Betreffende vreemde naties, is het een goede zaak dat de dienaren te Bimlipatam werd verweten, dat zij aan kapitein Thomas Howe van het Engelse schip Winchelsea, dat op weg was van Bombay naar Bengalen, tegen tweemaal de prijs een zwaar anker hebben geleverd. Het is ook juist dat is opgedragen fol. 1886 om slechts bij uiterste noodzaak ankers te verkopen. Vreemde naties kunnen wel met zulke equipagegoederen geholpen worden, als schepen van de Compagnie bij gebrek daaraan maar niet in gevaar worden gebracht. In de brief van 29 december 1763 berichtte het bestuur dat het Engelse opperhoofd te Machilipatnam, Richard Fairvelt, een godown, of loods, die vlakbij het vroegere huis van de fiscaal stond en de Compagnie heeft toebehoord, heeft laten afbreken. Uit de daarvan ontvangen papieren blijkt niet dat het de moeite waard is om daarover stappen te ondernemen. Met de Vrouwe Elisabeth is fol. 1887 volgens besluit van 16 december 1763 de nieuw aangestelde hoofdadministrateur opperkoopman Henricus Leembrugge naar Nagapattinam vertrokken. Hij was vergezeld van kapitein-militair Jan Hendrik Dies, die de overleden Christiaan Ludolph Lochman zal vervangen. Boekhouder Johannes Marcus Dormieux is als resident te Machilipatnam bevestigd. Het is evenwel afgekeurd dat bij besluit van 17 februari 1763 de gage aan de gewezen residenten te Bimlipatam Jan Aping en Frederik Willem Bloeme is voortgezet en dat Aping tot lid van de Politieke Raad werd benoemd. Dit was in de brief van 20 juli 1762 reeds verboden. De gage vanaf de hervatting tot de ontvangst van deze brief moet, door wie dit besluit hebben gesteund, vergoed worden en mag slechts weer voortlopen, wanneer genoemde dienaren werkelijk weer dienst verrichten. fol. 1888 Hoewel met tevredenheid in de brief van het bestuur van 17 oktober 1763 werd gelezen dat het tekort in de kleine kas te Nagapattinam bij het overlijden van de kassier Paulus Loman van pagode 12. 258 werd aangezuiverd, vermoedt de Hoge Regering, op grond van een opmerking door de beschrijver van Coromandel raad extra- ordinaris Michiel Romp, kwader trouw. Immers, het bestuur meldde dit tekort slechts, zonder aan te geven wie het in het begin hebben veroorzaakt en hoe het werd aangezuiverd. Om de schuldigen naar bevind van zaken als verdiend te kunnen straffen, is hierom gevraagd. Voor nadere informatie wordt verwezen naar de brief naar Coromandel van 14 juni 1764. fol. 1889 Daarin zijn ook besluiten over lagere Europese en enige inlandse dienaren vermeld, alsmede de besluiten van de Hoge Regering over Coromandel en andere kantoren, zoals de laatste bij rondschrijven zijn verspreid. Van dit alles zijn daarbij ook de registers te vinden. In de vergaderingen over Coromandel is ook het bedenkelijk gedrag van de opperhoofden te Bimlipatam Pieter Abrahamsz. Bronsveld en Jan Visser besproken. Naast de verantwoording van oude schulden van de kooplieden daar, namen ze niet alleen slechte textiel aan, maar traden ze ook verdacht op met voorschotten en het verstrekken van geld. fol. 1890 
Zoals reeds eerder opgemerkt hebben Bronsveld en Visser aanzienlijke sommen aan de kooplieden en de vorst Visia Ramarasu verstrekt. Daarom diende nagegaan te worden of zij, om middelen te vinden om de hen opgelegde vergoedingen te voldoen en uit hun benarde situatie te komen, geen stappen ondernamen die voor de Compagnie uiterst nadelig waren. Om de Compagnie een zware slag te besparen, is) 
ter onser sessie van den 28 e mey passato volgens het aangetekende bij secreete resolutie van dien datum beslooten, die beyde opperhoofden Van Bronsveld en Visscher van hunne voormelde posten te dimoveeren, mitsgaders den gouverneur en hoofdadministrateur Van Teylingen en Leembrugghen bij een secreete brief aan hun beyde alleen gerigt te gelasten, om op den ontvangst derselve ten allerspoedigsten twee gequalificeerde dienaren als gecommitteerdens van Nagapatnam naar Bimilipatnam te senden, teneynde, immediaat na hunne komst aldaar, 's Compagnies ommeslag en wat daartoe gehoord onder sig te neemen, mitsgaders een naauwkeurig ondersoek van zaken te doen, hoe het niet alleen met de cas en alle verdere effecten van de Compagnie gesteld, maar ook, hoe het met de agterstallen der kooplieden en de uytgave en inkomsten der pagtpenningen van Bimilipatnam en dies onderhoorige dorpen gelegen is. 
Als Pieter Abrahamsz. Bronsveld en Jan Visser zich niet behoorlijk kunnen verantwoorden en de Compagnie schadeloos kunnen stellen, moeten de gecommittteerden al hun bezittingen in beslagnemen en hen in arrest naar Nagapattinam zenden om daar terecht te staan. Kunnen zij de Compagnie evenwel schadeloos stellen, dan moeten zij, zonder gage te ontvangen, naar Nagapattinam vertrekken en daar nadere bevelen van de Hoge Regering afwachten. Aan gouverneur Christiaan van Teylingen en hoofdadministrateur Henricus Leembrugge fol. 1892 wordt het overgelaten om uit de aanwezige dienaren twee waakzame en bekwame opperhoofden als opvolgers aan te stellen. De toekomstige opperhoofden moet het bestuur met meer gerustheid kunnen worden toevertrouwd en daarop moet, beter dan is geschied, toezicht worden gehouden. Bij voorkeur moeten onderkooplieden die zonder werk zijn, aangesteld worden, uitgezonderd de bovengenoemde Jan Aping. In de vergadering van 28 mei 1764 is eveneens met zorg geconstateerd dat het innen van opgelegde vergoedingen zeer traineert. De Compagnie lijdt daardoor bij overlijden en anderszins aanzienlijke schade, die bij een stipte opvolging van de voorschriften te voorkomen is. Daarom is in gemelde vergadering besloten om gouverneur Van Teylingen en hoofdadministrateur Leembrugge afzonderlijk te bevelen fol. 1893 om sneller met inning te zijn, op straffe van vergoeding van alle schade voor de Compagnie. Van Teylingen en Leembrugge is daarbij toegestaan dat, als er vrees is dat een dienaar een vergoeding niet kan betalen zonder daarbij geld in zijn beheer aan te spreken, hem voorlopig uit zijn functie te zetten en zonder gage aan te houden. Ter vervanging mogen er voorlopig betrouwbare opvolgers benoemd worden, wat met opgaaf van redenen en bewijzen van betrouwbaarheid aan de Hoge Regering gerapporteerd moet worden. fol. 1894 Deze toestemming dient men voorzichtig en zonder misbruik te hanteren. Dit alles blijkt uit de aparte brief van 14 juni 1764 aan gouverneur Van Teylingen en hoofdadministrateur Leembrugge. De briefjes van 3 juli 1764 verzonden met de sloep Nachtegaal, van 19 juli met de Giessenburg, van 24 september en 2 oktober met de Torenvliet via Ceylon, bevatten geen vermeldenswaardige zaken en dienden slechts ter begeleiding van de extracten uit de besluiten die sinds de aparte brief van 14 juni 1764 genomen zijn. Daarnaar wordt verwezen, alsmede naar de op respectievelijk 12 september, 7 en 17 november 1764 uit Coromandel met de Vrouwe Petronella, Vrouwe Elisabeth en Giessenburg ontvangen brieven van 28 juli, 2 en 14 oktober 1764. De afschriften daarvan zijn, of worden, Heren XVII over Ceylon toegestuurd. fol. 1895 Op 6 december 1764 is besloten de Rotterdam, welk schip op 6 november voor Coromandel werd bestemd, ook als een zogenaamd noordschip alle textiel van de kantoren in Noord-Coromandel te laten ophalen en begin augustus te laten terugkeren. Er hoeft dan maar één schip naar Nagapattinam te gaan om daar de textiel op te halen, en wel zo dat het uiterlijk eind september te Batavia terug kan zijn, opdat de textiel nog met de eerste bezending naar Nederland verzonden kan worden. In dezelfde vergadering is besloten het bestuur toe te staan om voor het vervoer van textiel uit Noord- en Zuid-Coromandel een schip uit Ceylon, dan wel uit Bengalen te vragen. De besturen aldaar zullen van deze besluiten op de hoogte worden gebracht. Met de bovengenoemde twee schepen uit Batavia, moet men eerst de textiel voor Nederland verzenden en daarna pas die voor Azië. 
Ceylon fol. 1896 In de generale missiven van 8 mei en 20 oktober 1764 is vermeld waarom gouverneur Lubbert Jan van Eck de expeditie tegen Kandy heeft gestaakt. De toestand op Ceylon is zorgelijk. De belangrijkste zaken uit de brieven van de geheime commissie van 25 januari, 8 april, 28 mei en 18 juni 1764 en uit de aparte brieven van gouverneur Van Eck van 25 januari, 8 april en 2 mei 1764 zullen behandeld worden. Daarbij horen ook de bijgesloten geheime besluiten van 5, 10 en 20 april, het besluit van de krijgsraad van 1 maart en het dagregister van de veldtocht. Bovendien komen de bevelen aan de orde die de Hoge Regering in het belang van de Compagnie aan het bestuur en aan gouverneur Van Eck heeft gegeven. fol. 1897 Deze zijn te vinden in de naar Ceylon gezonden geheime besluiten van 13 maart, 4 en 5 juni en 27 juli 1764, en in de aparte brieven aan de geheime raad en aan Van Eck. Deze stukken gaan over de onhandelbaarheid van het hof, de pogingen van Van Eck om een eervolle vrede te bereiken en wat de Hoge Regering over deze zaken heeft besloten. De Hoge Regering vertrouwt dat Heren XVII, na onderzoek van de geheime besluiten en de brieven gewisseld met Van Eck, er van overtuigd zullen zijn dat er naar uiterste vermogen, en zelfs meer, is opgetreden. Dit betreft het beschikbaarstellen van schepen en vaartuigen om Europese en inlandse militie, contanten, rijst, slaven en andere krijgsbehoeften naar Ceylon te verzenden, om een zo gewenst einde fol. 1898 te maken aan de alles-verstorende oorlog. Van Eck heeft in zijn brief van 8 april 1764, met de door hem voorgestelde middelen en door zich opnieuw aan het hoofd van de troepen te stellen, hoop gegeven dat het hof met de wapenen tot een duurzame en voor de Compagnie eervolle vrede is te brengen. In hoeverre de Hoge Regering daartoe van de vorige handelwijze is afgeweken, blijkt uit de besluiten. Daarbij zijn ook de nodige maatregelen voor het bestuur tijdens de afwezigheid van Van Eck en in geval van diens overlijden, maar vooral die aangaande het krijgswezen. Ze zijn onder de gebruikelijke hoofden te vinden. Betreffende het hof van Kandy fol. 1899 heeft Van Eck in de geheime brief van 25 september 1764 onder andere nog bericht) 
dat de Candianen sedert de maand may, nadat se alvoorens Compagnies onderdanen die van de Hina en Happittigam Corle tot opstant hadde opgerokkent, en sulxs in meer andere corles en pattoes hadden tragten te doen. Ofwel, nadat se nu en dan eens een gevoelige neep hadden gekregen van de Goenewile en daaromstreeks gecampeert leggende detachementen, langsamerhand al hun Singalees verstand en staatkunde hebben ten koste gelegt om langs genoegsaam ondoorgrondelijke wegen en vindingen de ministers te induceren, om ter hervatting van de voorlang afgebroke onderhandelingen daartoe van onse zijde de eerste stap te doen, hetwelk door de ministers met geen meerder precautie, als goed overleg eyndelijk soverre zijn beslag heeft verkregen dat den dessave der Drie en Vier Corles de onderhandelingen van wegens het hof weder g'opent en de ministers van hun kant hadden getoont, dat ze een bestendige en reputatieuse vreede seer verre prefereerden boven den oorlog. Dog ook teffens hadden g'urgeert op het sluyten van een satisfactoir contract, onder versekering dat de Compagnie bij verdere weygering had beslooten hare billijcke en regtmatige eysschen door de wapenen te voldingen. 
Het zal moeten blijken of het verzoek van Kandy oprecht is, of om tijd te winnen. Het bestuur meent evenwel dat er slechts iets zonder gebruik van wapenen valt te bereiken met duidelijke taal en ondersteuning door de huidige troepen, samen met de troepen die nog van Coromandel en Malabar verwacht worden. Dit is uitgebreid te vinden in de brief van 25 september. In de hoop hierover spoedig nadere berichten te zullen ontvangen, wordt tot de gewone zaken overgegaan, zoals behandeld in de brieven van het bestuur van 24 januari, 8 april, 4 en 22 mei, 25 juni en 7 juli 1764, met briefjes uit Galle van 31 januari, 10 en 26 februari, 3 en 24 maart, 9 april, 8, 4 Deze volgorde is onduidelijk. en 18 mei, uit Tuticorin van 22 juli, 2 en 3 augustus, en uit Trincomale van 14 juni 1764. fol. 1901 Daarop is geantwoord in brieven van 23 januari, 30 april, 24 mei, 12 juni, twee van 31 juli, 24 september, 11 en 31 oktober 1764. In vervolg op de generale missive van 31 december 1763 wordt over Travancore bericht dat Caamsaayba, nadat hij daar zoveel voordeel had behaald, door de komst van troepen uit Tiruchirapalli werd gedwongen een contract te sluiten, dat uitgebreid in de gewone brief van het bestuur van 24 januari 1764 is opgenomen. Daaruit blijkt dat het geluk van de wapenen met de vorst van Travancore is geweest, die reeds zover in Madurai is binnengedrongen dat hij daar wellicht zal trachten zijn macht verder uit te breiden. Door die overwinningen wordt hij des te 
onhandelbaarder. fol. 1902 Hij kon al in Malabar expanderen, en bovendien liet hij op kaap Comorijn niet alleen geen peper leveren, maar tevens gaf hij pas toestemming tot het bouwen van een pakhuis aldaar, nadat hij een aanzienlijk geschenk had ontvangen. Als het niet raadzaam was gevonden op toestemming te blijven aandringen, dan zou hij daar ongemerkt aan zijn voorbijgegaan. Maar de residenten mogen slechts na expliciete goedkeuring een pakhuis optrekken, want het gebouw zal, daar er in die uithoek naar men aanneemt weinig peper meer geleverd zal worden, meestal leeg zijn. Bovendien is het niet de moeite waard er de wapenen voor op te nemen. Over het Maduraise rijk is na de brief van 20 oktober 1764 niets meer te melden. fol. 1903 De Hoge Regering neemt aan dat Caamsaayba, die zo in het nauw werd gedreven, de middelen vindt om zich uit de netelige situatie, waarin hij zich al zolang bevindt, te redden. Daar het bestuur in zijn geheime brief van 25 september 1764 niets over hem schrijft, zal daar wel geen verandering in zijn gekomen. De oorlogskans is onzeker en de machtige vijanden van Caamsaayba zullen de hoofdstad van Madurai eindelijk wel tot overgave dwingen. Daarom is in de brief van 24 september 1764 het vertrouwen uitgesproken dat het bestuur bij de nawab van Tiruchirapalli de nodige stappen deed om de dorpen waar de textiel voor Nederland wordt geweven, te beschermen. Over de katta thevar en de onlusten in Marua sinds 30 januari 1763, toen de vorst is overleden, fol. 1904 wordt niet gesproken, maar verwezen naar de aparte brief van 24 mei 1764 aan gouverneur Lubbert Jan van Eck en de bijhorende geheime besluiten van 30 mei en 4 juni 1764. Daar hoort ook bij dat het bestuur in de brief van 30 april 1764 ernstig is aanbevolen om een zekere gevluchte cannekappel, van wie het bestuur in zijn kort relaas over de gebeurtenissen op de overwal heeft gemeld dat hij zes smokkelvaartuigen door het nauw van Pamban heeft laten doorglippen, als hij gepakt zou zijn, voorbeeldig te straffen. Bovendien is men er zeer onsticht over dat de patrouilleschepen te Kilakkarai zulk slecht werk leverden, terwijl de residenten daar dit niet aan het bestuur te Tuticorin hebben garapporteerd. Daar het bestuur dit niet ongestraft liet fol. 1905 en de dienaren heeft opgedragen hun werk goed te doen, heeft men het daarbij gelaten. Er is kennis van genomen dat de verstandhouding met de sultan van de Malediven goed is en dat er vandaar met 20 schepen 114. 711 pond cauris is aangevoerd. Betreffende landen en onderdanen zijn de verzoekschriften van Leander de Saram, Louis Pereira en mudaliyar Tumecoon, hoofdzakelijk met klachten over het verduisteren van sommige van hun bezittingen, opgevoerde salarissen etc., van de hand gewezen, daar ze vergezocht leken te zijn. Maar het is billijk gevonden dat het bestuur, op de vraag van de dessave te Matara, Arnoldus Adrianus de Leij, over de verplichte levering van olie, op 20 juni 1764 had besloten de taxatie op de oude manier uit te voeren, evenredig fol. 1906 met de hoeveelheid klapperbomen die er jaarlijks in de tuinen wordt gevonden. De Leij is opgedragen te letten op aanplant van nieuwe bomen. Dit is evenzeer in het belang van de Compagnie, als het tegengaan van het willekeurig kappen en aanplanten van chena's, wat tot vernietiging van Compagnies kaneellanden leidt. Daarom is het voorlopig een goede maatregel dat het bestuur, om de inlanders door scherpe plakkaten niet onnodig angstig te maken, had besloten de ingezetenen te laten weten dat de illegaal gekapte en aangeplante chenas niet alleen met de wallen er omheen vernietigd moesten worden, maar dat de hoofden daarvoor verantwoordelijk zouden zijn. Het bestuur verwachtte dat de hoofden dit kordaat en discreet zouden uitvoeren, zodat de onderdanen van de Compagnie weer naar behoefte te voorzien waren en de kaneellanden van de Compagnie weer op de oude voet gebracht konden worden. fol. 1907 Er viel ook niets op te merken over de bevelen die het bestuur in een brief van 13 oktober 1763 aan de dienaren te Galle had gegeven, betreffende de accomodessanlanden die in Giruwayu Pattu aan de Tangaalse vissers waren verleend. Dit betrof ook het berekenen van ottoe over oude landen volgens het schriftelijk bevel van 27 september 1758. Wegens de kritieke omstandigheden en het vele schrijfwerk is er ook aan voorbijgegaan dat regeling van de taxatie en beschrijving van de pernevium en accomodessanlanden, de omstreden kaneeldorpen etc. op basis van de besluiten van 3 maart en 16 juni 1762, nog niet was geschied. De Hoge Regering begreep dat daar nu geen tijd voor was 
geweest, maar hoopte te vernemen wanneer dat wel het geval zou zijn, alsmede de snelle uitvoering van de beloofde inning van de achterstallige nelyrechten fol. 1908 in de Baygam en Giruwayu Pattu. Op grond van de nadere overwegingen van het bestuur in zijn vergadering van 16 juli 1763, is in de geheime brief van 24 mei 1764 aan dit bestuur overgelaten hoe de vorig jaar vastgestelde ontheffing van de vijfjaarlijkse lasten diende te geschieden. Men veronderstelde daarbij dat dit oplettend en met discretie in het belang van de Compagnie, het volk en het land zou gebeuren. Betreffende de Jaffnase hoofd- en landrente had men onder de slechte tijden tot genoegen gezien dat tot verlichting van de lasten in het verstreken jaar de chicos gelden ƒ 2360 en de hoofd- en landrenten ƒ 82. 955 hadden opgebracht. De eerste waren weliswaar ƒ 541 minder, maar de laatste ƒ 760 meer dan in het voorafgaande jaar. fol. 1909 Het is eveneens gunstig dat de tienden op de nely in Carretchie op de rand van de Wannia voor het lopende jaar zijn verpacht voor 201 1/75 last nely, ofwel 35 2/3 last meer dan in het afgelopen jaar. Door een slechte winteroogst en het wegvallen van de zomeroogst wegens gebrek aan regen, hadden de pachters te Matara de pacht maar gedeeltelijk kunnen opbrengen. Daarom is het goed dat de overige achterstallen tegen de vastgestelde prijs van ƒ 50,- het last vereffend zijn. Er is mee ingestemd dat het bestuur het toezicht op Nethelipattu en Mulliyavalai aan de wannia van Panainkamam, en bij diens overlijden aan zijn broer Don Diogo Poevenella Mapane, heeft opgedragen, omdat deze daar veel van verwachtten. De regentes weduwe van Don Gaspar Ilanka Kawele heeft niet alleen de achterstallige 16 1/2 olifanten en het tribuut van zestien geleverd, fol. 1910 maar tegen betaling nog vijf olifanten, die hopelijk snel verkocht zullen worden. De Hoge Regering conformeert zich er mee dat aangaande de achterstallen van debiteuren per eind augustus 1764 van ƒ 284. 086, zoals vermeld in een speciale memorie, het besluit van het bestuur in de marge van 19 april 1764 is gevolgd. Daar de Compagnie geen schade mag lijden door onachtzaamheid van haar dienaren, moet de bedenkelijke post van ƒ 7649, veroorzaakt door achterstal op dubbele arak over 1753/54 tot en met 1757/58, door de luitenant-dessave Pieter Blankert en andere die daaraan schuldig zijn, vereffend worden. Het is ook goed dat de interim fiscaal werd opgedragen voor een snelle voldoening van diverse achterstallige pachtpenningen te zorgen. fol. 1911 Het resultaat daarvan en van de inning van de overige Colombose schulden zal uit de lopende negotieboeken moeten blijken. De bevelen van het bestuur betreffende debiteuren te Jaffna en Mannar, die ƒ 65. 423 schuldig zijn, waaronder ƒ 31. 867 voor oorspronkelijk verkochte landerijen, wat volgens de dienaren te Jaffna binnen vier jaar vereffend zal zijn, zijn positief ontvangen. Dit bestuur toonde ook zorgen over een achterstal aan nely en kookboter van ƒ 2157. Mocht dit nog niet zijn ontvangen, dan moet het door het gewezen opperhoofd te Mannar Anthonij Dideriks en consumptieboekhouder Cornelis Ens voldaan worden. Het is onaangenaam dat er in de boeken te Galle nog ƒ 78. 336 niet is vereffend, of direct in die boeken ƒ 17. 906, waaronder ƒ 1798 aan achterstallige pachten, strandrechten en verpachte tuinen over 1760/61 ten laste van de overleden opzichter van de korala te Galle, Johannes Toussaint. fol. 1912 Daarvan is sindsdien niet het geringste geïncasseerd. Het bestuur te Galle besloot pas op 12 december 1763 de invordering zo mogelijk binnen zes maanden aan de opzichter van de korala te Galle Otto Frans Marci op te dragen. Nadat deze door Kandy gevangen was genomen, werd zijn schrijver en vervanger, boekhouder Stroebe, opgedragen daarvan rekening te doen, of het te vereffenen. Stroebe zal daar wel net zo weinig van weten te innen, als de overleden Toussaint. Daar de Compagnie buitendien genoeg nadeel heeft geleden en nog zal lijden om nog meer nalatigheid te accepteren, is het bestuur geschreven dat de Hoge Regering pas tevreden over de dienaren te Galle zal zijn, als deze posten zijn geïnd. In de vergadering is het even bedenkelijk gevonden dat er nog een tweede post ten laste van Marci zelf openstaat wegens nelyrechten, Bengaalse rijst, fol. 1913 kayiru en buffels van ƒ 10. 171. Het bestuur is nadrukkelijk opgedragen om de Compagnie onmiddellijk uit Marcis goederen schadeloos te stellen. Het is goedgekeurd dat het bestuur zich, betreffende een derde post voor het verstrekte aan de Engelse kapitein Thomas Stevens van de bij Kosgoda verongelukte Indoustry, met bewijsstukken tot het bestuur te 
Bengalen heeft gericht. Bij weigering zal men zich overeenkomstig de ernst en billijkheid van de betaling tot het bestuur te Madras wenden. Men heeft) 
met betrekking tot de Maturese debiteuren ten emporte van ƒ 60. 929, 15, 8 in de eerste plaats de ministers gelast dat de ƒ 1811, 8,- die den g'authoriseerden Van Bergheijm belooft had ten eersten te voldoen sowel letterlijk zal moeten effect sorteren, als de liquidatie van de posten die ten lasten van den majoor Bisschoff, den capitain Barre, den luitenant Dufresne en den oppermeester Muller op die reekening stonden aangehaalt met de ƒ 202, 4,-, waarvoor de cassa onder den dessave De Lij is gedebiteert gevonden, ten waare desen laasten voldoende reeden ter wederlegging van dien debet kan geeven. Dog ten aansien van zijne verderen debet groot ƒ 7758, 8,-, oorspronkelijk uyt diverse agterstallen van inlandse hoofden, heeft men gemelde dessave responsabel verklaart. 
De Hoge Regering besloot de kosten van het vermiste vaatwerk op de Aletta Adriana, op weg van Galle naar Matara te laten vergoeden door degenen die daarvan bij het negotiekantoor geen opgave hebben gedaan. Er zijn nog debetposten en andere inkomsten uit diverse verpachte zaaivelden, oude achterstallen op nely in Giruwayu Pattu en Baygam van 49. 056 parra, of ƒ 23. 546, alsmede ƒ 2468,- over 394 reeds beschreven ratmahera tuinen en ƒ 5290 aan achterstallige pachten die voor het verlaten van Matara waren ontstaan. Verscheidene kleine posten worden buiten beschouwing gelaten. fol. 1915 Hierover wordt pas een besluit genomen, als het bestuur heeft bericht hoe het daarmee is, welke reden de dienaren te Matara geven voor het niet voldoen, en van welk jaar af ze voortlopen. Dat besluit zal uitgaan van het herhaalde bevel de inkomsten van het land, evenals alle andere posten, jaarlijks te vereffenen. Als dat onmogelijk is, moet dat, om verdere onregelmatigheden te voorkomen, direct gemeld worden. Ook is bevolen de achterstallen te Tuticorin van ƒ 5778 te vereffenen. De Hoge Regering is zeer tevreden dat de opdracht in de brief van 14 juli 1762 om te proberen de elf ankers die met de Rhoon verloren gingen, op te vissen, is uitgevoerd. Het bestuur heeft in zijn brieven van 24 januari en 8 april 1764 gemeld, fol. 1916 dat volgens het rapport van de equipagemeester te Galle, Van den Berg, dat bij de bijlagen is gevoegd, voor Matara drie metalen Zeeuwse draaibassen, een werpanker van 700 pond en nog diverse ankers waren opgedoken. Daar er nu hoop is meer van de daar vergane schepen op te vissen, is dat het bestuur zeer aanbevolen. Zoals reeds in de brief van 14 juli 1763 geschreven, moet eveneens geprobeerd worden de kanonnen en mortieren die in het begin van de onlusten te Matara, Katuna, Hanwella en elders verloren gingen, terug te krijgen. Betreffende belastingen en ontheffingen, in- en afschrijvingen, behandelde het bestuur op 4 september 1764 het verzoek van schipper Daniël Neuman c. s. om van vergoedingen ontheven te worden. fol. 1917 Op 23 december heeft de Hoge Regering besloten hun een tekort van 4 lb opium kwijt te schelden en de verpakkers voor verzending naar Batavia 7 1/2 lb. Conform wat op 29 april 1763 is vastgelegd, mogen de scheepsoverheden een kist tegen 125 lb leveren, mits deze onbeschadigd is. Wat er meer is, komt evenwel aan de Compagnie. Op 13 maart 1764 is een bezwaarschrift van de administrateuren van de medicinale winkel te Batavia, koopman Christiaan Rose, en onderkoopman George Willem Rasché behandeld tegen het besluit van 14 februari hen te belasten met ƒ 64. Dit had het bestuur te Ceylon hen aangerekend wegens zo goed als bedorven geleverde medicamenten. Er is besloten hen hiervan te ontslaan. fol. 1918 Het bedrag wordt Ceylon weer ter afschrijving teruggerekend, maar er is wel uitleg gevraagd, waarom medicamenten die voor de Bataviase prijs van ƒ 24 waren toegezonden, voor ƒ 64 in rekening waren gebracht. Dit was ook gebeurd met 1850 te weinig geleverde vuurstenen op 50. 000 stuks met de sloep Pallas uit Batavia aangevoerd, die voor ƒ 29 in plaats van ƒ 14 waren aangerekend. Het verschil van ƒ 15 is Ceylon aangerekend om daar te worden afgeboekt. Wel stemt de Hoge Regering er mee in dat op 20 juni 1762 een schuld van de overleden administrateur te Trincomale, Cornelis Ens, van ƒ 93 op de winst- en verliesrekening is afgeschreven, alsmede ƒ 1306, die na verkoop van de nalatenschap van de dispensier te Galle, Van der Zee, op zijn administratie tekort was gekomen. fol. 1919 Men is het er 
ook mee eens dat vier amen Kaapse kool en één aam kweeperen die Jan Schreuder voor de eerste zes maanden waren verstrekt, worden afgeschreven. Maar de te weinig geleverde olie met een inkoopwaarde van ƒ 4278, waarvoor het bestuur ontheffing had gevraagd, zal het moeten voldoen. Tevens is in een brief van 24 mei 1764, overeenkomstig de rondgezonden besluiten van 27 april en 28 mei 1763, bevolen om zonder enige uitzondering onderwichten op nootmuskaat en kruidnagels boven de 1 % bij aanvoer op rekening van de scheepsoverheden te zetten, of ze nu repatriëren of naar Batavia terugkeren. Op grond van de uitspraak van het bestuur van 13 februari 1764 is ermee ingestemd dat enerzijds het opperhoofd en de consumptieboekhouder van Kalpitiya, anderzijds de overbrengers zijn ontheven van een vergoeding van ƒ 906, of 19. 479 pond, fol. 1920 bedorven carwaat, die het bestuur op rekening van expeditiekosten had laten afschrijven, van 2050 lb hard boort die in maart via Kalpitiya naar Puttalam was verzonden, en van 14 vaten beschuit die bij de pannenbakkerijen waren ontvangen. Het bestuur had de twee laatste posten bij besluit van 18 augustus 1764 afgeschreven. Tevens is, om de redenen die het bestuur daarvan bij besluit van 29 maart 1764 heeft gegeven, aanvaard dat 17. 610 pond rijst die te weinig was aangevoerd met de Kronenburg, is ingeboekt. Dit was tegen de vaak herhaalde en in de brief van 14 juli 1763 nog eens vernieuwde bevelen, en wel in het bijzonder om niet meer dan het toegestane percentage aan verlies toe te staan, tenzij het bestuur de Hoge Regering wil dwingen zulke bevelen voor haar rekening te laten. Het is ook oneigenlijk dat het bestuur in de vergadering van 1 december 1763 het verzoek van de ondermajoor Wekke heeft ingewilligd fol. 1921 om in natura 48 ammanams en 18. 271 stuk areka te mogen leveren, die zijn voorganger Justinus Rutgard Kriekenbeek, zowel als consumptieboekhouder Van Hulstdorp op 5 december 1760 ter vergoeding waren opgelegd. Wekke wilde daarvoor teruggave van ƒ 1032 die eerder in de kas van de Compagnie waren gestort. Besloten is dat bij ontvangst van deze bevelen dit bedrag weer aan Compagnies kas terugbetaald moet worden. Het is billijk dat het bestuur op 2 december 1763, in gevolg van het vroegere besluit van 3 maart 1763 aangaande de door de rebellen geroofde goederen in de Colombose dessavonij, de achterstallen van de nelypachters over 1759/60 en 1760/61, de rsd 952,- contant wegens geldrechten, eveneens betreffende 3 olifanten en 3325 5/6 kan olie uit Compagnies tuin Kalwille hadden besloten een en ander op eerdere winst en verlies te laten afschrijven. Maar het moest wel aangetoond worden dat deze goederen werkelijk waren geroofd of vermist, temeer daar dessave Jan Bauert in een schriftelijke verklaring, fol. 1922 met beëdigde bewijzen, een en ander had aangetoond en bewezen dat 20 gebleekt guinees uit Tuticorin en twee snaphanen eveneens afwezig waren. Tevens is geaccepteerd dat het bestuur, op een ander bericht van Bauert, heeft besloten tot de afschrijving van 4465 parra nely, die op 12 augustus en 21 december 1761 waren verpacht, alsmede van rsd 478,- contant wegens geldrechten in 1761/62, aangezien die verplichtingen maar pro forma, of om de wettigheid van Compagnies recht aan te tonen, waren aangegaan. Ook valt er niets over op te merken dat het bestuur op 2 december 1763 heeft besloten om de gezaghebber op de snauw Postiljon de uitgaven die hij op weg naar Perzië voor vaartuig en bemanning had gedaan, te vergoeden. De uitgaven waren van de nodige bewijzen voorzien. Er is ook mee ingestemd dat kapitein Drosdouwkij is ontslagen van enige kleine posten die hem bij het veroveren van Chilaw waren toegestaan, maar welke verloren waren gegaan. fol. 1923 Volgens het besluit hadden de kleine posten niet geadministreerd kunnen worden. Ook is de afschrijving van 1400 ransels, die aan het garnizoen verstrekt waren, en van 496 ransels, die als onbruikbaar in de wapenkamer waren gebleven, goedgekeurd. Vervolgens had het bestuur ook het opperhoofd te Baticalao, Johan Christiaan Phijffer, ontheven van vergoeding van 1113 pond buskruit die bij het drogen van 5301 pond verloren was gegaan. Hoewel onder ede bevestigd, was dit excessief. Toch is het voor dit maal geaccepteerd onder de nadrukkelijke opdracht voortaan oplettender te zijn, zodat er geen fraude gepleegd kan worden.) 
Ook hebben we op het gedaan supplicq van het hoofd der mahabadde Jan van der Weert om de volgens ordre gerestitueerde halve premie van de 4748 1/2 pingos canneel die in den jaare 1760/1 in de bosschen waaren overgebleeven, weder te erlangen en te moogen jouissere van de hem toegelegde premie, of het montant dat booven de bepaalde 6000 baalen door hem aan de Compagnie was gelevert, op den favorabelen voordragt der ministers verstaan het bedragen van de 3631 bhalen, of de door hem weder uytgekeerde penningen, te laaten afgeeven. Dog het tweede lid van zijn versoek heeft men ontsegt. 
Het aanzienlijke bedrag van ƒ 84. 295 dat volgens een ontvangen lijst aan goederen verloren ging, kan worden afgeschreven, voor zover dat nog niet is geschied. Maar de opperhoofden, administrateurs etc. moeten wel onder ede verklaren dat ze zich er niet mee hebben verrijkt. De veroverde goederen zijn voor ƒ 8608 ingeboekt. De Hoge Regering sluit zich aan bij het besluit van het bestuur van 25 januari om kapitein Leonard de Coste, op zijn verzoek, fol. 1925 te laten volstaan met de goederen die hij voor de onvoltooide ambassade naar het hof van Kandy had ontvangen, in natura terug te geven en de bedorvene goederen tegen kostprijs te voldoen. Het is aanvaard dat het bestuur, als gebruikelijk, de visser Soese Fernando voor de thony die hij op weg naar de Giessenburg heeft verloren, ƒ 70,- heeft vergoed. Tevens is er mee accoord gegaan dat het bestuur op 23 januari 1763 een hoeveelheid van 2755 pond buskruit, op een partij van 34. 074 pond, heeft ingeboekt, daar de gecommitteerden bij het drogen dit verlies onder ede hebben bevestigd. Het bestuur had op een verklaring van hoofdadministrateur Arnoldus Adrianus de Leij op 21 maart 1764 besloten te verzoeken om ƒ 253 die bij factuur op 11 juli 1763 te Batavia was teruggerekend, tot ƒ 100 terug te brengen. Dit is op grond van een eerder en nog onlangs hernieuwd bevel, fol. 1926 conform herhaalde opdrachten, geweigerd. Blijkens de in de marge genoemde besluiten op de ladingen van de Langewijk, Amerongen en Kronenburg heeft het bestuur, na aftrek van het toegestane percentage, de tekorten op de rekeningen van de inpakkers en niet op die van de gezagvoerders van de schepen gezet. De Hoge Regering heeft besloten dat ze ten laste van het bestuur moeten worden gebracht, en dat wat aan de inpakkers in rekening werd gebracht, direct in de kas moet worden gestort, met behoud van verhaal op wie het bestuur daarvoor verantwoordelijk acht. Het tekort op de padi die door de Vredestein te Trincomale werd aangevoerd, moet, na aftrek van de toegestane 3 % tekort, door de gezagvoerders van dit schip vergoed worden tegen de kostprijs in Malabar met 50 % opslag. De overige besluiten van het bestuur over in- en afschrijvingen fol. 1927 
op de ladingen van de Amelisweert, Standvastigheid, Langewijk, Jonge Lieve, Vrijburg, De Drie Papegaaien, Mossel, de sloep Pallas, de hoeker Meermin en kleinere vaartuigen zijn, met de besluiten over de algemene inventarisatie van 31 januari, 5, 13 en 16 februari, 30 en 31 maart, 12 april, 2 en 16 mei, 20, 25 en 27 juni, 6 juli, 4 en 18 augustus, 14, 16, 23 en 24 september, 19 oktober, 4 en 15 november, alsmede 1, 2, 13 en 17 december 1763, in beraad gehouden. Uit de staatrekening bij de negotieboeken over 1762/63 blijkt helaas dat de uitgaven, die het voorafgaande jaar ƒ 2. 225. 814 waren, tot het ondragelijke bedrag van ƒ 2. 648. 632 zijn gestegen. De inkomsten, die in 1761/62 nog ƒ 670. 135 waren, zijn in 1762/63 tot ƒ 649. 071,- gedaald. fol. 1928 De uitgaven zijn dus met ƒ 422. 818 toegenomen en de inkomsten met ƒ 21. 064 verminderd, zodat de verslechtering ƒ 443. 882 bedraagt. Trekt men de inkomsten van de uitgaven af, dan is er een negatief saldo van ƒ 1. 999. 561, of over de twee jaren 1761-1763 ƒ 3. 555. 240. Als er zozeer naar middelen wordt gezocht om de oorlog voort te zetten, is dit zeer betreurenswaardig. Men wenst dat de wapenen het hof van Kandy tot reden zullen brengen en dat men uit de allesverslindende oorlog geraakt. Zo niet, dan zal men zonder hulp uit Nederland dieper in de al zware en slechte omstandigheden geraken. De boekhouder-generaal heeft bericht dat de Compagnie in de Ceylonse hoofdboeken over 1762/63 voor rsd 960,-, of ƒ 2304,-, was benadeeld. fol. 1929 Een wissel van ƒ 2400,- door de boedel van wijlen kapitein-militair Hendrik van der Sanden op de weeskamer te Batavia getrokken en door haar betaald, was niet in de kas op Ceylon ingeboekt. Onder de heersende omstandigheden is het bestuur opgedragen dit te herstellen en de Compagnie direct tegen schade te behoeden. Betreffende bezuiniging is bij de aanhoudende zorgelijke 
omstandigheden goedgekeurd dat, om desertie tegen te gaan, op krachtig aandringen van de militairen op 20 juli 1763 door het bestuur is besloten de tegoedstaande soldijen en de maandelijkse gage op verzoek uit te betalen, mits er geen schuld op de lopende rekening is. Het is ook onvermijdelijk gevonden dat fol. 1930 het bestuur bij besluit van 18 augustus en 21 oktober aan de kapitein te Matara, Van de Born, een maandelijks douceur van rsd 100 heeft toegestaan, en aan de kapitein-luitenant en hoofd van de artillerie dubbel kostgeld en emolumenten. Dit is een tegemoetkoming voor hun bij de onlusten voortdurend rondtrekken, maar moet direct beëindigd worden, wanneer de onlusten voorbij zijn. Dit betreft ook de rsd 75,- per maand extra die aan de kapitein te Hanwella, Jacob Carel van Espendonk, met zijn officieren en 380 gewone militairen is toegekend. Het bestuur had het tafelgeld van rsd 150 per maand voor dessave Arnoldus Adrianus de Leij en zijn daar gelegerde officieren reeds afgeschaft. Als te Matara de woningen voor de consumptieboekhouder Keller en de geautoriseerde Jacob van Berchem naar 's lands wijze in gereedheid zijn gebracht, moet het verstrekken van huurgeld aan hen ook ophouden. Op voordracht van Jan Schreuder heeft het bestuur fol. 1931 op 20 juni 1763 besloten op iedere sloep een bekwaam stuurman te plaatsen en deze bij een tocht naar de overwal als middel van bestaan 150 lb textiel vrij van pacht toe te staan en aan een kwartiermeester 50 lb. Daar dit ijverige dienst op de vaartuigen stimuleert, is dat in zoverre goedgekeurd dat er ter voorkoming van bedrog slechts tot kleden gesneden, of gescheurde doeken verstrekt mogen worden. Er is mee akkoord gegaan om de karrenvoerders, die de caboksteenen voor de vestingwerken aanvoeren, een verhoging van een rijksdaalder per duizend stenen te geven. Wegens het grote aantal krijgsgevangenen die niet door de cipier, maar bij de wachten bewaakt moesten worden, besloot het bestuur op 18 augustus 1763 om de schaftbazen Schaftbaas, persoon die eten verschaft, hofmeester. 7 stuivers per dag toe te kennen. De cipier genoot dit steeds voor iedere Europeaan. Dit besluit is goedgekeurd.) 
Ook hebben we op den favorabelen voordragt der ministers in de gedaane instantie van den chettij Matthijs Fernando om schadeloos gestelt te moogen werden ten opsigte van zijn door onse troupes ten eenemaal geruïneerde thuyn, af en aan de pannebakkerij gelegen, tot rds 102 geconsenteert, niet soseer om reeden van de ten eenemaal weggekapte boomen in deselve, maar omdat de grond, als uyt kley bestaande, navolgens het genoteerde met veel voordeel aan de pannebakkerij zou kunnen werden g'employeert. Dog de overige versoeken ten faveure van de burgers Adam Hendeling, Cornelis en Jan Hendeling, benevens eenen Jan Pietersz. ten bedrage van rds 2823 heeft men op fundament van onse voorjaarige beveelen van den 14 e julij formeel ontsegt, ter zake het niet meer dan reedelijk en billijk is dat een onderdaan na maate van zijn vermoogen participeeren in de ongelukken die hem naast den heer van den lande overkomen. 
Het bestuur, en in het bijzonder gouverneur Lubbert Jan van Eck, is opgedragen fol. 1933 zuinig te zijn en geen verhoging van gage, kostgelden, of andere emolumenten meer toe te staan, zoals die volgens de brief van 24 januari 1764 aan diverse personen waren gegeven, terwijl de noodzakelijkheid daarvan, zoals wel herhaaldelijk gevraagd, niet duidelijk was aangegeven. Dit geldt vooral de toekenningen aan de kassier Muller te Tuticorin, aan de meesterknecht van de scheepstimmerlieden en metselaars en aan de derde meester in het Nederlands hospitaal te Colombo. Voor dit maal ging de Hoge Regering hiermee akkoord, in de verwachting dat zulke goedkeuringen niet meer zouden worden gevraagd. Op verzoek van de baas-kruitmaker Pieter Bernhardt besloot het bestuur in de vergadering van 2 mei 1764 in plaats van vijf procent, twaalf procent tot zuivering van de salpeter toe te staan. fol. 1934 Dit kon de Hoge Regering makkelijker goedkeuren dan dat 2000 bommen van diverse kaliber, die met de Jonge Lieve uit Galle te Batavia waren aangevoerd, te hoog in rekening zijn gebracht. Uit een verklaring van de majoor van de artillerie, Claudius Antoni 
van Luepke c. s., die in de vergadering van 24 augustus 1764 werd behandeld en naar Ceylon is gestuurd, blijkt dat er ƒ 1486 te veel in rekening is gebracht. Dit bedrag is weer naar Ceylon overgeboekt. Er is op 18 augustus 1763 ook een einde gemaakt aan het kostgeld voor een onderkoopman en emolumenten voor de eerste resident te kaap Comorijn, de boekhouder Jan van den Berg. Ook is krachtig aangedrongen op de reductie te Jaffna van het volgens het reglement van 11 augustus 1760 teveel van zeven schrijvers, drie kwekelingen en zeven soldaten als pennisten. Het is onbegrijpelijk dat zulke grote overschrijdingen zo ongemerkt konden ontstaan, te meer daar de dienaren te Jaffna fol. 1935 deze overschrijdingen zonder de nadelen te vermelden in hun brief van 16 juli 1763 uitgebreid hebben behandeld. In de verwachting dat het reglement van bezuiniging voortaan, uitgezonderd personeel dat voor de oorlog nodig is, stipter nageleefd zal worden, heeft de Hoge Regering het hierbij gelaten. In het jongste boekjaar heeft de verkoop van handelswaar, inclusief de goederen uit Nederland, specerijen, areka, textiel, olifanten, paarden etc., bij een inkoopbedrag van ƒ 195. 660 volgens het rendement bij de brief van 24 januari 1764 een winst van ƒ 198. 409, of bijna 101 1/2 opgeleverd. Dit is zeer positief. fol. 1936 Het is ook aangenaam dat volgens de bijlage bij de brief van 24 januari 1764 door het wegnemen van belemmeringen en onderbrekingen, het onder druk zetten van de bevolking van de weefdorpen en van de draagossen, het verhogen van het recht op het keuren van textiel, bij een bestelling uit Nederland van 1741 1/4 balen, vanaf de overwal 1125 1/4 balen zijn geleverd. Zeer juist zijn daarvan door het bestuur 699 overgebleven balen voor de aanstaande retourschepen bestemd en is volgens de brief van 8 april 1764 de late levering voor rekening van de dienaren op de overwal gelaten. Maar het bestuur had wel meer inlichtingen kunnen vragen. fol. 1937 Ook had het kunnen nagaan of de dienaren op de overwal zorgeloos waren geweest, of dat de onlusten de late ontvangst hadden veroorzaakt. In het eerste geval dient de Compagnie, afgezien van verdere maatregelen, schadevergoeding voor het werkeloos liggende kapitaal te ontvangen. In het tweede geval kan men van de dienaren aldaar niet het onmogelijke verlangen. Het bestuur moet dit nader onderzoeken. Het dient ook precies te rapporteren hoeveel pakken of balen die vanuit Nederland zijn besteld, zijn ontvangen en hoe het er met de bestelling voor Azië voorstaat. Men moet in één oogopslag kunnen zien hoe het met de inkoop staat. Dit bleef nu een raadsel voor wie erop vertrouwden dat de verhoging van de prijs fol. 1938 van guinees eerste soort uit Tuticorin tot ƒ 18 3/8 het stuk, en van het gebleekte guinees uit Alwar Tirunagari en Manapar tot ƒ 18 3/8 en ƒ 19 5/8 uit een verbetering van de kwaliteit voort is gekomen en dat de bestelling uit Nederland voor 1765 zo goed mogelijk uitgevoerd zal worden. De directe zending uit Nederland van acht ton baargoud moet daarvoor voldoende zijn.) 
Voor het overige heeft men met relatie tot 's Compagnies benedenlanden op de overwal als een prijselijke saak aangemerkt dat de bediendens niet alleen ons goed recht op de Chamoemagelamse bleekerijen tegens eenen Mahomet Jahof Saijboe (zijnde een onderhoorige regent van den berugten Cam Saijboe) hadden weeten te mainctineeren, maar ook door het cannaal van eevengeciteerde Camsaijboe vandaar te dimoveeren den nieuwen Tutucorijnse mannigaar, nadat die bediendens alvorens alle de door hem geëxerceerde extorsiën en concissiën aan hem bij ola hadden te kennen gegeven. Zijnde ons daar benevens nog van zeer veel speculatie tevooren gekomen de gedaane vraage door meergewaagde Camsaaijboe, waarom de Compagnie meermelte manigaar niet had gestraft, omdat daarin genoegsaam scheen opgesloten te leggen een stilswijgende of genoegsame qualificatie om in het vervolg sodanig te moogen handelen, schoon de ministers ter preventie van alle nodeloose brouillerijen liever hebben gelast bij de oude maximen vooralsnog te continueeren. 
Betreffende het munten van pagoden bracht het bestuur na naweging bij factuur van 4 juni 1763 Batavia ƒ 232 in rekening. Dit betrof partijen goud uit 1760 en 1761 die te Batavia uit Nederland en andere kantoren ontvangen dan wel ingekocht waren, en naar Ceylon waren gestuurd. Na aftrek van ƒ 69, die op 346 8525/13824 mark teveel en op 1351 349/960 mark 
trois tekort kwamen op een totaal van ƒ 450. 081, is op 13 januari 1764 besloten om van die ƒ 232, die het totaal van de partijen uit Nederland betreffen, ƒ 126 als een gering tekort af te schrijven. Er is bevolen om zulke kleine posten voortaan direct op Ceylon te vereffenen. Bovendien is met genoegen gezien fol. 1940 dat op zeven vermuntingen van pagoden, waarvan in brieven van het bestuur van 24 januari en 8 april 1764 verslag werd gedaan, maar ƒ 1207, of nog geen één procent, verloren was. Het bestuur schreef de daling van fanums toe aan de waardevermindering van de gouden pagode en de dienaren op de overwal hadden geweigerd om voor die munt maar 18 3/4 fanum te accepteren. Daarom is de toestemming door het bestuur om voor rsd 4000,- fanums te laten slaan, aanvaard. De dienaren op de overwal vroegen om het gemak en omdat er 5 3/4 op gewonnen werd, toestemming om nog meer fanums te laten munten. Het bestuur keurde dit, voor het eigen risico van deze dienaren, voorlopig goed en vroeg of het slaan van die munt niet aan hen mocht worden overgelaten, als dit in de boeken werd opgenomen en winst of verlies voor hun rekening zou zijn. Daar het monopolie fol. 1941 van die standpenning het belangrijkste obstakel bij de textielinkoop is, werd in de vergadering besloten om, inzoverre dat beslist noodzakelijk was, van de bevelen in de brief van 14 juli 1763 af te wijken. De fanummunt dient echter voor rekening van de Compagnie te geschieden en niet voor die van particulieren, ze mag niet meer bedragen dan wat voor de huishouding nodig is, en het restant moet jaarlijks in een aparte rekening in guldens en fanums worden gemeld. Om nadelige gevolgen van een eventuele waardedaling te voorkomen, moet de fanum volgens het voorstel van het bestuur in de boeken opgenomen worden. In 1762/63 zijn er meer waren ingekocht dan het voorafgaande jaar, namelijk 2430 2/5 balen kaneel, 92. 584 19/48 balen Singalese peper, fol. 1942 5311 3/8 ammanam areka, 37. 000 lb koffiebonen, 270 lb Singalese cardamom en 48. 857 lb sayewortel. De verwerving van kaneel in het lopende boekjaar was boven verwachting: 7292 balen en 1084 pond gruis. Deze rijke verwerving wordt aan de middelen en verdubbelde pogingen van gouverneur Lubbert Jan van Eck toegeschreven die, naar de Hoge Regering vertrouwt, daarmee zal voortgaan om zo de zware oorlogskosten draaglijk te maken en de retouren uit Ceylon door een jaarlijkse verzending van 6000 balen kaneel glansrijk te laten zijn. Dit was tot groot genoegen het laatste najaar en in het begin van het lopende voorjaar het geval. De 25 balen die tijdens de onlusten in de Zeven Korale zijn achtergebleven, zijn daarvan uitgezonderd. Volgens de ontvangen verklaring fol. 1943 van de oppermeester Aleman en de apotheker Erdman waren die na zuivering en verwijdering van de vermolmde-, verrotte- en bedorven kaneel niet beter dan de gewone fijne soort. Daarom besloot het bestuur op 25 januari 1764 terecht om die partij met de Deunisveld naar Batavia te zenden, samen met de 151 balen die nabij Chilaw en de aangrenzende Polgahawela Korale ingezameld waren. De proevers hadden op 12 november 1763 verklaard dat de laatste partij niet van de vereiste kwaliteit was. Als de gecommitteerden die te Batavia voor de keuring zijn aangesteld, hun werk hebben verricht, zal daarover onder Batavia verslag worden uitgebracht. Het middel om niets dan fijne kaneel fol. 1944 voor Nederland te verpakken, heeft ook zijn nadelen. Daarom is gouverneur Van Eck dringend opgedragen om er bij de paresse van de chalia's op aan te sturen dat er door een of ander middel aan het ware doel wordt voldaan. Voorts is het een goede maatregel dat het bestuur vijf van de 83 balen, die met de Damzicht voor de retourschepen naar Galle waren gezonden, wegens hun grote vochtigheid voor het stoken van olie heeft bestemd. Bij opening bleek er echter slechts verlies van kleur te zijn. Daarentegen is het verzoek van de chaliassen om koopman Pieter Josias van Waard te continueren in zijn ambt en te bevorderen tot opperkoopman en dessave van Mahabadde niet in behandeling genomen, daar hem in de brief van 30 april 1764 op zijn verzoek reeds toestemming was gegeven naar Nederland te vertrekken en onderkoopman Dumorijn reeds als zijn opvolger was benoemd. fol. 1945 Dit werd het bestuur op 31 juli 1764 bericht met daarbij de opmerking dat, omdat er achter zulke verzoeken die niet door de persoon in kwestie zijn gedaan, vaak een heimelijk plan schuil gaat, ze zeer zelden worden ingewilligd. De voorraad van 32 olifanten per eind augustus 1762 is door de verplichte leverantie door de wannia's en anderszins toegenomen 
tot 126. Daarvan zijn er 55 voor ƒ 49. 507 aan de Coromandelse kooplieden verkocht, wat met de 10 olifanten die aan de vorst van Thanjavur zijn geschonken t. w. v. ƒ 11. 451, totaal op ƒ 60. 958 uitkomt, ofwel ƒ 30. 485 meer dan het voorafgaande jaar. Veertien olifanten zijn overleden en twee zijn voor de handel naar Trincomale gezonden, zodat er nog 30 over zijn en zeven voor de jacht, wat in totaal 45 Deze berekening is onduidelijk; worden de jachtbeesten niet meegerekend dan klopt 45. is. fol. 1946 Daarbij zijn de onlangs in het district Negombo gevangen olifanten en die nog verwacht worden bij herstel van de dessavonij Matara, niet meegerekend. De paardenfokkerij loopt slecht. Van 16 hengsten waren er maar zes verkocht voor ƒ 1440,- en drie t. w. v. ƒ 92 waren er onbruikbaar. Daar het bestuur dit toeschreef aan verbastering van het ras door gebrek aan stevige springhengsten, is de resident te Kharg bevolen Ceylon zo snel mogelijk van zulke frisse en welgevormde hengsten te voorzien. Helaas waren te Tuticorin maar 2700 roggenvellen, te Kalpitiya slechts 1200 en te Mannar geen roggenvellen verworven. Dit was even betreurenswaardig als dat de 1500 stuk die met de Lekkerland werden aangevoerd, en waarvan er 300 geheel verrot waren, een slechte kwaliteit hadden. fol. 1947 Volgens een rapport van de administrateurs en gecommitteerden van de westzijdse pakhuizen dat aan het bestuur is toegezonden, werd de rotting veroorzaakt door te snel nat inpakken. De dienaren op de overwal dienen dit ter harte te nemen. Over de roodververij te Jaffna is slechts op te merken dat er op de bestelling één pak moeris te kort was en vier balen parcallen teveel. Betreffende de parelbanken blijft de Hoge Regering bij haar brief van 14 juli 1763, tenzij conform het antwoord in de marge van de brief uit Nederland van 25 oktober 1762 de voor het volgende jaar voorgestelde proef met de visserij uitgevoerd had kunnen worden. Ook is goedgekeurd dat het bestuur heeft besloten om het duiken op de riffen bij Chilaw, waarvan in 1760 was afgezien, te hervatten. fol. 1948 Men wacht de uitslag af. De dienaren te Tuticorin hebben het bestuur bericht dat de pretentie van de maniyakkar van Valapar, dat hij met een thony bij het bezoek van de parelbanken aanwezig mocht zijn, volgens hun latere brief van 15 april 1764 weer in rook was opgegaan. In de vergadering is dit van zulk belang geacht) 
dat we de ministers voor den aanstaande hebben gelast omtrent al zulke of diergelijke pretentiën geen of de geringste infractie te gedoogen, maar deselve ter eersten instantie op een cordaate wijse te ontleggen, onder voorhouding dat de Edele Compagnie, als het dominium maris door de wapenen verkregen hebbende, dat regt ook zal tragten te mainctineeren tegens de zulke die het gelusten mogt de meer geciteerde rheeven te beduyken. Ter zake men nimmer over het regt op die visserijen met de overwalsche vorsten of palliagaars heeft getwist, maar wel over de manier van beduyking, tot tijd en wijle men de vreye visserijen onder sekere bepaalde conditiën heeft afgeschaft en best g'oordeelt die rheeven bij een apparente visserij aan de meest biedende op te veylen na de exempelen van den jaare 1746, 1747, 1748, 1749, 1753, en 1754. 
Volgens de memorie door Jan Schreuder heeft dit voor de Compagnie de aanzienlijke som van ƒ 1. 929. 728,- opgebracht, waarvan men hoopt dat dit door goed toezicht nog eens gebeurt. Hoewel de chancoduikerij op de overwal 41. 244 stuks minder heeft opgebracht, is het gunstig dat de 133. 134 stuks, door een meerdere opbrengst van 8999 eerste soort en 11. 538 tweede soort, twee pagoden per duizend meer dan het voorafgaande jaar heeft opgebracht, ofwel 33 pagoden de duizend. Dat kwam op pagode 4393 211/500 terwijl de overige vierde soort en het uitschot van 17. 405 stuks tegen 4 pagoden de duizend pagode 69 31/50 heeft opgebracht. De totale opbrengst komt daarmee op pagode 4463 21/500 . fol. 1950 Het bestuur berichtte in zijn brief van 24 januari 1764 dat het had besloten om de chancoduikerij voor één à twee jaar stil te leggen, in de verwachting dat door de vermindering van het aanbod de prijzen in Bengalen en elders zouden stijgen. Maar in de brief van 8 april schreven de dienaren te Tuticorin dat ze het afzien van deze duikerij, of van het bewaken ervan 
met sloepen, afwezen, omdat zij een zekere winst niet voor een onzekere uitslag wilden riskeren. De dienaren vonden dat de beste methode tot behoud van de banken, een voorzichtig toezicht was. De Hoge Regering heeft het bevel tot het stilleggen van de duikerij bevestigd, maar bevolen dat er op de banken bij gelegenheid onverwacht gepatrouilleerd moet worden. fol. 1951 De dan aangehouden thonys dient men te confisqueren en de bemanning moet men in de boeien slaan. In de brief van 8 april opperden de dienaren te Tuticorin om de chancoduikerij te belemmeren met gebruik van sleepankers. Het is het bestuur medegedeeld dat de Hoge Regering daarover in eerdere of latere brieven niets had vernomen. Dit voorstel om de banken om te ploegen is slechts een voorwendsel om ze voor de Compagnie onvruchtbaar te maken, net zoals eerder was aangevoerd dat het bekende soeriam de chanco's verteerde, dan wel dat calicay schade had aangericht, of dat door storm de banken met zand waren overspoeld. Dit zijn slechts schandelijke voorwendsels die het vermoeden wettigen, fol. 1952 dat de dienaren hun eigen beurs willen spekken ten koste van de Compagnie. Om dit te voorkomen is gouverneur Lubbert Jan van Eck opgedragen middelen te beramen om aan zulke trouweloze praktijken een einde te maken. In de hoop dat dit nog meer zal toenemen, valt er niets te zeggen over de verpachting van de chancoduikerij te Mannar voor ƒ 7746,-, of ƒ 26 meer dan het voorafgaande jaar. Betreffende schepen en vaartuigen werd vernomen dat het retourschip Overnes door zware regen en andere belemmeringen pas op 21 november 1763 uit Galle is vertrokken met een lading t. w. v. ƒ 348. 685. De Drie Papegaaien en Vrijburg waren pas op 7 februari 1764 weggezonden met een lading van ƒ 695. 904. fol. 1953 De Overnes en De Drie Papegaaien zijn voor de Kamer van Amsterdam bestemd en de Vrijburg voor de Kamer van Zeeland. De Overnes had uiterlijk 15 november moeten vertrekken en de twee andere schepen uiterlijk 31 januari. Het bestuur is de stipte naleving van deze bevelen nog eens serieus onder ogen gebracht, al zou het door omstandigheden het vroegschip tot eind januari moeten aanhouden en de laatste schepen zonder de retouren uit Surat moeten laten vertrekken. Zulke wijzigingen zijn meer aanvaardbaar, dan de kostbare schepen, door het overtreden van bevelen die berusten op jaren ervaring, onnodig in gevaar te brengen. Conform de generale missiven van 8 mei en 20 oktober 1764 zijn als retourschepen aangewezen de Eendracht, fol. 1954 Kievitsheuvel, Luxemburg en Damzicht, de twee laatste in plaats van de Keukenhof en Torenvliet. Gezien de voorraden zijn deze schepen nodig. Naast de restant-retouren, die het bestuur volgens de memorie van 8 februari 1764 nog had ontvangen, voerde de Damzicht uit Malabar nog 523. 876 pond peper aan en, zoals onder de inkoop reeds gemeld, waren er op de overwal 699 balen textiel overgebleven, exclusief nog 600 balen koffie te Galle. Er moet overeenkomstig de bevelen in de brief van 14 juli 1763 bij het beladen van de ruimen gebruik worden gemaakt. Naar Ceylon is voor ƒ 1. 822. 467 verzonden, waaronder aan gouden en zilveren spetie ƒ 1. 033. 828, en ook nog met de Westfriesland voor de inkoop van textiel aan goud voor ƒ 68. 333. Uit Ceylon is ontvangen voor ƒ 59. 898. De Hoge Regering is ontevreden fol. 1955 dat van het bevel om ieder van de retourschepen te verzwaren met 100. 000 pond rivierstenen werd afgeweken door verdeeld over de drie schepen 400. 000 pond te gebruiken. Het bestuur is over deze zorgeloosheid een verwijt gemaakt en tevens dat met het oog op de leeftijd en ziekelijkheid van schipper Jakob Wiebe, opperstuurman Thomas Klim als tweede opperstuurman op de Overnes werd aangesteld. Dit is in strijd met de bevelen van Heren XVII en is daarom voor rekening van het bestuur gelaten. De in 1763 direct uit Batavia naar Ceylon gezonden schepen Huis te Boede, de bark Vrijheid, de sloep de Papegaai, de retourschepen Overnes en Vrijburg, fol. 1956 de pantjalangs Vrede, Concordex, Bestendigheid, Toezicht, Baak en het Haasje zijn op 3 en 5 juli, 15 en 16 september, 21 en 26 oktober 1763, 23 en 26 januari 1764 voorspoedig aangekomen. Van Kaap de Goede Hoop is de hoeker Meermin met 16 doden aangekomen, de Jonge Lieve voor de kamer van Amsterdam met 14 doden en de Damzicht voor de kamer Zeeland met 5 doden. Met verdriet is geconstateerd dat het bestuur heeft bericht, dat er zoveel tegenslag is geweest dat de Giessenburg met 77 doden en 139 zieken is aangekomen, Lekkerland met 108 doden en 95 zieken, Duinenburg met 110 doden en 227 
zieken, Gouverneur-Generaal met 49 doden en Schagen met 80 doden en 116 zieken. Dit is bijzonder ernstig, omdat er bij de heersende omstandigheden zoveel Europeanen nodig zijn. fol. 1957 Men probeert radeloos uit de beslommeringen door gebrek aan volk te komen. Uit nauwkeurig onderzoek van de zieken op de Duinenburg door gouverneur Lubbert Jan van Eck is gebleken dat niet alleen opperstuurman Hermanus Govert de Zwet het gewone volk zeer ruw heeft behandeld, maar ook dat oppermeester Jacobus de Bruijn de zieken heeft verwaarloosd. De pro-interim fiscaal mr. Pieter Blankert vond het daarom raadzaam om tegen hen bewijzen te verzamelen. De Hoge Regering heeft dat in de vergadering goedgekeurd en ook dat het bestuur de fiscaal had opgedragen tegen zulke schadelijke praktijken streng op te treden, omdat uit een later bericht wrede onrechtvaardigheid en voortdurende belediging was gebleken. fol. 1958 Als onvermijdelijk gevolg is aanvaard dat het bestuur de functie van opperstuurman op de Duinenburg aan de onderstuurman Gerritze had overgedragen, als Gerritze's opvolger de derdewaak Tottergile had aangewezen en oppermeester de Bruijn had vervangen door oppermeester Muller. Het is niet minder verdrietig dat de Schagen, die op 1 september 1763 uit Texel was vertrokken en 23 januari 1764 uit Kaap de Goede Hoop, pas op 22 mei Ponnekail had bereikt met veel doden en zieken. Het bestuur had dit niet aan plichtsverzuim toegeschreven, maar integendeel schipper Arriens geprezen voor zijn liefde voor de bemanning en in het bijzonder voor de zieken. fol. 1959 Met het bestuur zijn de tegenslagen toegeschreven aan het vertrek op een ongunstig moment en was het wenselijk geweest dat het bestuur aan de Kaap de Goede Hoop het verzoek van Arriens om in maart te mogen vertrekken, had ingewilligd. De ondervinding heeft geleerd dat bij vertrek vandaar tussen 1 april en midden juli de reizen naar Ceylon het voorspoedigst en met gezonde bemanning verlopen. De sterfte en andere tegenspoed moet nu maar geaccepteerd worden. De overige punten betreffende schepen en vaartuigen en in het bijzonder de schepen die van Batavia naar Ceylon zijn gegaan, zullen elders besproken worden. Betreffende de schepen en sloepen op Ceylon gestationeerd fol. 1960 zijn naast de gemelde versterking met zes pantjalangs nog twee scheepjes, de Vrijheid en de Vriendschap, van Batavia naar Ceylon gezonden, terwijl van Malakka de pantjalang Smaak en, in plaats van de sloep Papegaai die naar Nagapattinam is gegaan, de sloep Nagelboom daarheen is gestuurd. Als ze te Nagapattinam nuttig zijn, kunnen daar nog twee smalschepen uit Surat worden gehouden. Behalve wat onder de in- en afschrijvingen werd vermeld, is er niets bijzonders over de geleverde ladingen te schrijven, dan dat uit het besluit van het bestuur van 12 mei en een verklaring te Galle van 8 juli 1764 blijkt dat verscheidene militaire uniformen in de Duinenburg van de kamer Zeeland van een andere en mindere soort waren dan in de factuur werd vermeld. Ze waren zo slecht dat het bestuur heeft besloten om het) 
Frans linnen en het breed zilver lind conform de bevinding te laaten innemen voor Silesies linnen en breed silver en zijde lind en het vals bevonden geslagen zilver, nevens de geheel onbruykbaare manshoeden en gemeene hoeden, met kemels haire insteede van valse boordsels, als van geen nut bevonden zijnde bij publicque vendutie te laaten verkoopen, het vals zilver voor hetgeen gelden en de hoeden voor het inkoops kostende van ƒ 1, 6, 4 de eerste en ƒ 2, 12, 8 de laatste, indien deselve dat montant aan Indias geld mogten koomen af te werpen, dog daar voor niet te demanieeren zijnde, weder terug te senden, mitsgaders dien prijs al halenden, egter van ieder zoort een aan de voorschreven kamer over te schikken ten aantooning van dies slegte gesteldheyd. 
De Hoge Regering heeft in de vergadering van 14 december 1764 besloten dat deze maatregelen goed waren, in de veronderstelling dat het bestuur een rapport van zijn bevindingen naar Nederland zou sturen. fol. 1962 Op de vraag van de dienaren te Galle hoe te handelen met tekorten op de ladingen uit Nederland, waarover het Reglement van In- en Afschrijvingen niets zegt, is besloten te bevelen dat zij het permanente bevel van Heren XVII precies moeten opvolgen, zodat nadelige gevolgen worden vermeden. Met genoegen is geconstateerd dat volgens de specificatie de generale verpachting van Compagnies 
domeinen over 1763/64 bij opbod ƒ 311. 426, of ƒ 22. 828 meer dan in het voorafgaande jaar, heeft opgebracht. Daaronder ontbraken echter de geldrechten te Colombo, en het bestuur had de tuinen voor kokosolie Kowille en Paliawatte in het district Caliture en eenderde door Caspe Rekoetige en Koemoere, alsmede de tuin Palliawatte in de Salpetty Korala lager ingezet. fol. 1963 Ook de nelyverpachting te Colombo, Galle en Matara ontbrak. Er is gevraagd naar de redenen voor deze afschaffing. De tiende op nely moet, zoals vanzelf spreekt, onder de inkomsten van het land en niet onder verpachtingen worden ingeboekt. In 1762/63 bedroegen de kosten van het timmerwerk en reparaties helaas ƒ 62. 566 en de kosten van vestingwerken en gebouwen ƒ 55. 967. Daaronder waren de bouw van een nieuw raadhuis voor ƒ 11. 419, reparaties aan de pannenbakkerij voor ƒ 4645 en contante betalingen aan huurlingen en koelies van ƒ 8155 begrepen. De Hoge Regering is hierover ontevreden, omdat volgens herhaald bevel voor nieuwe gebouwen speciale toestemming nodig is. fol. 1964 De kosten voor de pannenbakkerij en van de huurlingen waren bovendien excessief. De Hoge Regering heeft zich maar bij deze gedane zaak neergelegd en er sterk bij gouverneur Lubbert Jan van Eck op aangedrongen geen nodeloze uitgaven te doen. Bovendien moet serieus worden nagegaan of de vastgelegde verbeteringen aan de vestingwerken wel strikt nodig zijn en of er niet zowel op de grote kosten bespaard kan worden, alsook om het volk niet zo lang buitengewoon werk te laten doen. Dit voorkomt dat het volk wegloopt, en bovendien leert de ervaring in Europa, zowel als in Azië, dat de sterkste vestingwerken aan de vijand verloren gaan, als er een tekort aan manschappen is en ze niet aan de eisen voldoen. [fol. 1965a] Voorlopig is bevolen om te Jaffna geen nieuwe werken aan te vangen. Het uitdiepen van de gracht en het goedgekeurde plan moeten genoeg zijn. Betreffende de godsdienst meldde de brief van 24 januari 1764 uitgebreid dat het de vergadering van scholarchen uit het rapport van de schoolmeester te Cottelawele was gebleken, dat in het dorp Willewette in de Hewagam Korala niet alleen een roomse school was ontdekt, maar dat een roomse priester daar doopte. Op 5 september 1763 had deze vergadering besloten deze netelige kwestie Van Eck onder ogen te brengen. Deze vond dat het bij de huidige gespannen verhoudingen maar door de vingers gezien moest worden, maar het mocht niet zo openlijk gebeuren. [fol. 1965b] Het was immers in strijd met de politieke en kerkelijke oogmerken, en er was nu juist een seminarie opgericht om de heidenen die door de roomse priesters waren bekeerd, in hun eigen taal en door eigen mensen op een voorbeeldige wijze met een omweg weer terug te winnen. Aan dit loffelijke streven was veel geld besteed. Van Eck had daarom tenslotte besloten) 
de seminarium predikanten, die ten gemelde eylande nog een getal van seven persoonen quamen uyt te maaken en 's jaars nog over de ƒ 1800,- alleen aan zoldijen genoten, mitsgaders ter bevordering van den godsdienst uyt 's Compagnies beurs waaren groot gebragt, als missionarissen en landpredikers door het land te laaten reysen na het voorbeeld van de luthersche en roomsche sendelingen, die voor een niet noemenswaardige belooning met agterlaating van vrouw en kinderen geheel Cormandel en Mallabaar doorwandelden en met ongemeen veel vrugt aldaar hun werk verrigten. 
De Hoge Regering heeft dit goedgekeurd en dat met dit christelijke en verplichte doel door de Singalese en Malabarse predikanten Hendrik Philipsz. en Willem Jurriaan Ondaatje reeds een begin is gemaakt. Men verwacht dat ze niet alleen hartelijk en welnemend zullen optreden, maar ook de bevelen van de vergadering van scholarchen letterlijk zullen gehoorzamen, de inlander geen overlast zullen bezorgen en door een heilige ijver en trouwe pogingen een gezegend werk doen voor vele duizenden zielen, die nu nog in duisternis wandelen en van het licht van het Evangelie ontbloot zijn. Het is ter kennisneming gepasseerd dat de kerkdienst door de aanwezige predikanten behoorlijk is verricht, de kerk- en schoolvisite naar vermogen is uitgevoerd en het aantal Nederduitse lidmaten fol. 1967 te Colombo ruim 1000 en te Galle 180 mensen bedroeg. Uit de brief uit Jaffna naar Colombo van 1 augustus 1763 is tot grote ergernis gebleken dat, tegen het uitdrukkelijk verbod van de 
commandeur te Jaffna Maijaart, dominee Carel Zezillen zijn vrouw en kinderen op de kerk- en schoolinspectie had meegenomen. Dit belast de inlander en geeft hem een smadelijke indruk van de christelijke godsdienst. Na vergeefse toepassing van alle zachte en passende middelen om Zezillen hiervan af te brengen, voelde de commandeur zich tenslotte verplicht hierover zijn beklag te doen. Nadat het bestuur daartegen op 13 augustus 1763 de nodige bevelen had gegeven, verbood de Hoge Regering het meenemen van vrouw en kinderen. fol. 1968 Daarentegen mogen inlandse predikanten zitting in de kerkenraad behouden. Over het seminarie valt niets bijzonders te melden. Het is ter kennisneming aangenomen dat de boekdrukkerij met het Portugese psalmboek en formulieren gereed is gekomen. Daarom is verzocht voor rekening van de Gouverneur-Generaal zo snel mogelijk 300 à 400 psalmboeken naar Batavia te zenden. De kosten worden daar in de kas voldaan. In de jongst gesloten rekening is het kapitaal van de diaconie ƒ 104. 828, of ƒ 804 meer dan in het voorafgaande jaar, en dat van de leprosen ƒ 73. 284, of ƒ 1284 meer. De Hoge Regering vindt de strafprocessen fol. 1969 die voor de Raad van Justitie hebben gediend, onvermijdelijk. De gestraften zijn van anderen afgescheiden en geplaatst waar het behoort. Op verzoek van het bestuur in de brief van 8 april 1764 is de weeskamer te Batavia gemachtigd om de gelden van de boekhouder en gewezen winkelier te Galle, Albertus Werkhoven, naar de weesmeesters op Ceylon over te maken, zodat de Compagnie daarop het tekort van ƒ 797 in zijn administratie kan verhalen. Daar het bestuur bij het sluiten van de boeken onder de generale voorraden de contanten, buskruit, rijst en nely niet heeft vermeld, is het wederom opgedragen dat niet weer te doen. De bestelling van contanten, koopwaar, levensmiddelen, artillerie- en wapenkamergoederen, fol. 1970 alsmede van hout etc. is zoveel mogelijk uitgevoerd. Daarvoor zijn de direct gezonden schepen Vrouwe Petronella, Kievitsheuvel, Tulpenburg, Eendracht, Torenvliet, Damzicht, Luxemburg en Schagen gebruikt, de naar Bengalen gaande 's-Gravenzande, alsmede de Keukenhof naar Malabar. Het is vooral geprobeerd de bestelde 19 ton aan geld te voldoen, vooral daar onder de slechte omstandigheden het bestuur toch uit de brief van 13 oktober 1763 van Heren XVII had vernomen dat men van de uit Nederland bestelde 13 ton aan contanten niets moest verwachten en evenmin van de 8 ton aan goud voor de textielhandel op de overwal. fol. 1971 De bestelling van contanten uit Batavia werd zoveel uitgevoerd als de krappe kas daar, bij de onmogelijkheid om ergens wat te lenen, heeft toegestaan. Zonder zichzelf in problemen te brengen werd daarvoor door de Hoge Regering ƒ 225. 000,- gebruikt, die met de Jonge Lieve uit Malabar was aangevoerd, en ƒ 150. 000,-, die te Malabar uit de Kronenburg komende uit Surat was gelicht. Bovendien kwam het geld uit rsd 2300,-, of ƒ 55. 200,- in duiten, die de commandeur te Jaffna accepteerde, en uit ƒ 200. 000,- die het bestuur volgens het bevel van de Hoge Regering nog uit Surat kon verwachten. Daarbij komt nog een verwachte som van ƒ 200. 000,- aan assignaties op Nederland, of wat die tegen 3/8 per maand minder zouden opbrengen. Dit komt in totaal op ƒ1. 835. 456 Dit bedrag is onduidelijk. of ƒ 64. 544,- minder dan de bestelde 19 ton. De Hoge Regering hoopt dat dit voor het komende jaar voldoende zal zijn. Daar er onder de munten Perzische ropia's zijn, die volgens sommigen niet tegen 30 stuivers zijn af te zetten, fol. 1972 moet het bestuur ze in dat geval liever voor verwisseling naar Bengalen zenden. Op de bestelde 1000 last rijst is, zoals in de brief van 20 oktober 1764 reeds gemeld, 1457 last gezonden, met 100 Europese en 656 inlandse soldaten onder hun opper- en onderofficieren, ongeveer 700 slaven, een aanzienlijke hoeveelheid artillerie- en wapenkamergoederen en andere benodigdheden. Volgens bevel moeten er uit Bengalen nog 12 twaalfponders en 1200 bruikbare grenadiersgeweren worden gezonden, alsmede zoveel militaire tenten, geweerkappen en patroonzakken als daar gemist kunnen worden. Daar die uit Batavia niet meer geleverd kunnen worden, mogen uit Malabar de nog beschikbare metalen mortieren van zes duim met bijhorende bommen gevorderd worden. De Hoge Regering vindt de bestelling van 
contanten en koopwaren fol. 1973 in de brief van 13 november 1763 zeer onzorgvuldig, vooral wat het houtwerk en equipagegoederen betreft, waarvoor wel drie schepen nodig zouden zijn geweest. Ten aanzien van de benodigde contanten, als gouden en zilveren specie voor de inkoop van textiel op de overwal, voor inkoop van kaneel, peper, cardamom, wat betreft de benodigdheden voor het personeel, verstrekkingen op soldijrekening etc. moet het bestuur nagaan wat er de verstreken 12 maanden is uitgegeven en wat er nog aan contanten in kas is. Op die basis moet de bestelling opgemaakt worden. Ten tweede moet na vorig voorbeeld van de koopwaren, fol. 1974 levensmiddelen, scheepsbenodigdheden, artillerie- en wapenkamergoederen in de eerste kolom van de bestellingen het gemiddelde verbruik over vijf jaar opgenomen worden, in de tweede kolom het verbruik in het voorafgaande jaar, in de derde kolom de voorraad en in de vierde kolom de bestelling voor het aanstaande jaar. Bovendien moet men een ongebruikelijke bestelling, en een mindere of geheel geen bestelling nader toelichten. Als dat was geschied, dan zouden de volgende bijzondere zaken niet gevraagd zijn: 16. 000 ellen diverse zeildoek, 45 zware ankers, 30 dreggen, 95 diverse trossen, 140 diverse lijnen, 2000 strengen zeilgaren, 160 vaten pek, teer en harpuis, 1450 diverse balken, 16. 050 molen- en andere planken, 680 swalpen, 40. 000 klinkers en 60. 000 vloerstenen van 16 duim. fol. 1975 Er zijn nog andere volumineuze goederen gevraagd zonder aan te geven wat beslist nodig was. De Hoge Regering zwijgt er nog over dat, tegen het herhaald bevel, de voorraden rijst en die van andere belangrijke artikelen niet zijn vermeld. Daarom vroeg zij een specificatie van de meest noodzakelijke houtwerken met vermelding waarvoor ze gebruikt zullen worden. Daar houdt men dan rekening mee. Wegens de hoge prijs is bevolen zo mogelijk geen rijst uit de noordelijke kantoren van Malabar te halen. De rijst die ruim genomen nodig is, moet uit Batavia worden gevraagd. Als vandaar te weinig komt, of als het verbruik groter is dan redelijker wijs was te voorzien, fol. 1976 moet men op Coromandelse of Bengaalse rijst overgaan. Deze zijn makkelijk in te kopen. Er mag beslist pas rijst uit Barssalur worden ingekocht, als er een tekort aan Javase rijst is en er geen Bengaalse of Coromandelse rijst tegen een redelijke prijs beschikbaar is. Het dringend verzoek uit Bengalen om kayiru en kayirutouw kan wegens tekort in Batavia niet gehonoreerd worden. Daarom is besloten een extra schip via Ceylon daarheen te zenden om 100 leggers arak en zoveel houtwerk als in het schip kan, op te halen. Er moet beslist ruimte voor 30. 000 pond kayiru, 30 kayirukabels, 20 vijgertouwen en 30 balen kaneel vrij worden gehouden. fol. 1977 De Hoge Regering vertrouwt dat deze bestelling geheel is uitgevoerd, of dat deze goederen zo snel mogelijk gereed zullen zijn. Maar dit schip mag daartoe niet opgehouden worden. Bij het bestuur te Ceylon zijn voor de equipagewerf 12. 000 bossen kayirudraad besteld, waarvoor de lijnbaan continue aan de gang moet blijven. Op de op 18 mei 1764 ontvangen bestelling uit Nederland voor 1765, gedateerd 12 oktober 1763, is besloten om de bolkvangers voor verpakking van kaneel te schrappen. Er is bevolen om bij gebrek aan koehuiden daarvoor gunizakken te gebruiken. De bestelling uit Ceylon is zo snel mogelijk gedaan en het bestuur is bevolen die zo efficiënt mogelijk uit te voeren. Bovendien is gevraagd om fol. 1978 twee vaten pekelspek, die met de Zuid-Beveland en Huis Om van de kamer Zeeland op proef te Batavia waren aangevoerd, terug te zenden ter retournering aan die kamer. Op 30 augustus 1764 is nog besloten om met de Lapienenburg en Eendracht van de kamer Amsterdam 200 hoeden uit een grote ontvangen partij naar Ceylon te zenden. Met de verpakking is de inkoopsprijs ƒ 4, 6 1/5 het stuk, waarvoor ze verkocht mogen worden, of desnoods zo voordelig mogelijk. Men dient te waken tegen bederf. Betreffende smokkel en patrouillering valt slechts te melden dat sinds de verovering van Puttalam en Chilaw, waar 16 smokkelthonys zijn aangehouden, deze waaghalzen van hun bedrijf hebben afgezien. Maar de moslims te Kilakkarai en in de bocht van Tondi hebben niets nagelaten om het hof van Ramnad onder de wapenen te krijgen. fol. 1979 Het bestuur is opgedragen de patrouillering naar uiterste vermogen conform de herhaalde bevelen voort te zetten. De geschenken in het afgelopen boekjaar t. w. v. ƒ 14. 621 zijn goedgekeurd. In de havens van Ceylon zijn 42 vreemde schepen verschenen. Uit de aantekeningen blijkt dat ze beladen waren met globaal 
38. 775 zakken rijst, ongeveer 600 zakken tarwe, 200 zakken salpeter, 800 pikol poeder- en 100 pikol kandijsuiker en bovendien diverse porselein, Bengaalse stoffen, satijn etc. Ook waren daar uit Malakka twee Portugese scheepjes verschenen, namelijk de brigantijn St. Francisco onder kapitein Jan Anthon Ribeiro met 2000 pikol poedersuiker, 300 pikol kandijsuiker, enig porselein en satijn. Ten tweede verscheen de Jesus Maria Joce onder kapitein fol. 1980 Diogo de Mendoca Porte Real met borax, zink, Chinese stoffen etc. Na enige handel op Ceylon waren ze naar Goa doorgevaren. Het bestuur heeft daarvan in de brieven, noch de besluiten melding gemaakt en hield zich niet aan de vaste wet die gold vanaf de vestiging, dat er aan Portugese schepen uitsluitend water en brandhout mag worden verstrekt. Daarover heeft het hof zich herhaaldelijk beklaagd en om diverse politieke redenen moet men de Portugezen niet lekker maken met de voordelen die op Ceylon zijn te behalen. Dit is het bestuur nogmaals bevolen. Tevens moet het jaarlijks een precies overzicht opmaken van de op Ceylon aangevoerde en omgezette koopwaren. Veertien dienaren is de voortzetting van hun rustgagie verleend. Ook over de behandeling van de achtenzeventig deserteurs valt niets bijzonders te zeggen, dan dat er, ondanks de maatregelen van het bestuur, helaas maar 34 van waren gepakt. Het is aanvaard dat onder de bannelingen van staat aan de gewezen koning van Kupang, Carel Bone, op zijn verzoek in de vergadering van 2 december 1763 vijf rijksdaalders en 3 parra rijst per maand meer dan de Hoge Regering bepaalde is toegekend. Men verwacht dat de bevelen over zulke weinig achtenswaardige personen voortaan opgevolgd zullen worden.) 
Inmiddens heeft men de op ons getrokkene assignatiën ten emporte van ƒ 17. 623, 2,- aan dies houders voldaan, mitsgaders op het door de ministers genomen besluyt van den 16 e september anno voorgangen aan de ropij tegens 27 stuivers en de gecartelde ducaton tegen het gewoone rabat op wissel te accepteren, verstaan maar eenelijk te rescriberen dat onse iterative beveelen ten aspecte van het accepteeren van gelden op assignatie haar source hebben genomen uyt 't aanschrijvens van U Wel Edele Hoog Achtbare, welkers goedvinden men omtrent de door de ministers successieve g'accepteerde ducatons en ropijen insteede van pagoden uyt Nederland zou blijven tegemoet zien. 
De overige huishoudelijke zaken zijn goed behandeld. Verder wordt verwezen naar de brieven direct van Ceylon naar Nederland van 12 november 1763 en 25 januari 1764, en naar het antwoord op de uittreksels uit de brieven uit Nederland van 25 oktober en 11 november 1762, en van 2 april 1763. Dit antwoord was gevoegd bij de brief van 24 januari 1764 uit Ceylon naar Batavia. Bovendien wordt verwezen naar de hierboven reeds genoemde brieven en besluiten die uit Batavia naar Ceylon zijn gezonden. Naast wat al in de brief van 20 oktober 1764 is geschreven over de dienaren moet eerbiedig worden gemeld fol. 1983 
dat de beloften over de zaak van de gewezen dessave te Matara, Henricus Leembrugge, niet gehouden kunnen worden. Gouverneur Lubbert Jan van Eck heeft in zijn aparte brief van 25 januari 1764 bericht dat hij het door de zorgelijke omstandigheden te druk heeft gehad en daarom het onderzoek, dat de Hoge Regering in haar brief van 6 augustus 1763 heeft gelast, tot rustiger tijden heeft moeten uitstellen. In de geheime vergaderingen van 4 en 5 juni, en van 6 juli 1764 nam de Hoge Regering de nodige maatregelen om tijdens de afwezigheid van Van Eck onregelmatigheden en slecht bestuur te voorkomen. Wegens de hoge ouderdom van de commandeur te Jaffna, Anthony Mooyaart, is op 6 juli besloten het opperhoofd te Trincomale, Marten Rein, naar Colombo op te roepen om bij afwezigheid van Van Eck, of bij diens overlijden, naast Mooyaart het gezag provisioneel uit te oefenen. fol. 1984 Ze zullen dan beide hoofd van de Geheime en Politieke Raad zijn. Rein houdt hetzelfde tractement en bij afwezigheid van Mooyaart en Abraham Samlandt zetelt hij naast de gouverneur. Als gouverneur Van Eck aanwezig is, zit Rein boven de hoofdadministrateur en beneden de luitenant-kolonel. De Hoge Regering verwacht dat ieder zich hierin schikt en Rein in deze positie accepteert, wanneer Van Eck voor de veldtocht afwezig is. Tevens is op 6 juli besloten om kapitein Lodewijk Vrijdag met de titel van commandant pro-interim als hoofd 
te Trincomale te benoemen met de daaraan verbonden emolumenten. Opperkoopman en hoofdadministrateur Andries Jacobus de Leij is met behoud van rang en gage naar Batavia opgeroepen. Als zijn vervanger is het opperhoofd te Quilon Daniël Burnat benoemd. fol. 1985 Personalia. Op verzoek is het opperhoofd te Mannar, de koopman Anthonij Dideriks, wegens voortdurende ziekte met stilstand van gage ontslagen. Personalia. fol. 1986 
Personalia. fol. 1987 Personalia. Het is goedgekeurd dat de juist uit Nederland aangekomen kapitein Laspe, conform de bedoeling van de kamer van Zeeland in zijn brief aan het bestuur van 16 juni 1763, die door de Duinenburg werd meegebracht, te Galle als hoofd van de artillerie en eerste ingenieur is aangesteld met een gage van ƒ 50. Laspe mag uit de dienaren te Galle en Matara bij de artillerie een compagnie samenstellen. Dit naar het voorbeeld dat het bestuur de met de Duinenburg aangekomen infanterie-kapitein Frankena een compagnie uit de manschappen die op dat schip waren aangekomen, had laten vormen. Het verzoek van de met de Lekkerland aangekomen artillerie-kapitein, fol. 1988 Joan Willem Birt, om onder een stafofficier dienst te doen, is afgewezen. Birt vond het oneigenlijk dat de ene kapitein de andere zou commanderen. Personalia. De onderkooplieden Adriaan Moens en Johan Gerard van Angelbeek is, wegens hun huidige zware dienst, beloofd hen als koopman voor te dragen. Verder wordt verwacht dat het bestuur geen nodeloze aanstellingen meer doet en dat ieder zijn dienst trouw zal vervullen. 
Malabar fol. 1989 Zoals reeds werd gemeld in de generale missive van 20 oktober 1764, dreigt in Malabar nog steeds een oorlog tussen inlandse vorsten.) 
Dog, doordien Aydar Alichan om de noord besig is met de bescherming van zijne gemaakte conquesten tegen een leger van diverse g'allieerde en Trevancoor alsnog om de zuyd de bewegingen in het rijk van Madure blijft gaade slaan, so is, mits de occupatie van geduide twee hoofdpersonagiën, ook tot nog toe geen vijandelijk bedrijf vernoomen, dewijl Adiragia aan het hof van den eersten en de prins van Colastrij aan dat van den laastgemelde hunne sollicitatiën om de beloofde hulpe blijven voortsetten, mitsgaders den Samorijn en Cochimder inmiddens temporiseeren. Dese onsekere gesteldheyd der koningen onder henselfs heeft ons bewoogen de ministers ten dien commandemente te gelasten een stipte observantie der dus lang gehoudene neutraliteit en een omsigtige betragting om uyt hunne staatsverwisselingen voordeel te trecken, dog speciaal de vermindering der agterstallen en de voldoening der contracten door alle bedenkelijke minnelijke wegen te bewerken. Wat het eerste, of de agterstallen betreft, so heeft den Samorijn op d' iterative aanmaaning der bediendens tot het doen van een afstand eeniger in het Chettuase gebied zijn hoogheyd competeerende en door de Edele Compagnie tot een onderpand van desselfs debet in sequestratie genomene landen, eyndelijk aan sekeren Ellerta Coettie Tambaan (zijnde de gemaal van de door de Edele Compagnie g'alimenteert werdende princesse van Peritallij en uyt dien hoofde een vasal) opgedraagen de possessie van geduide gebied en de invordering der geregtigheeden. 
Hoewel de kolathiri beloofde zijn schuld met peper te delgen, kwam daarvan, evenmin als van de schuld van Ali Radja, iets binnen. De schuld van de eerste bedraagt ƒ 21. 671 en van de tweede, boven wat hem werd vooruitverstrekt, ƒ 1945. Daar deze achterstallen zonder toestemming van de Hoge Regering zijn ontstaan, fol. 1991 komen zij ten laste van de verstrekker en van degenen die er in de Politieke Raad hun stem aan hebben gegeven. Aangezien de schulden wegens hun armoede niet te innen zijn, mogen de schuld van de prinses van Nedumangadu van ƒ 23. 922,-, die van de vorst van Vadakkumkur van ƒ 14. 973 en die van de desinganadu van ƒ 93. 124 binnen de lijn geplaatst worden. De onderhoudstoelage die de prinses van Nedumangadu jaarlijks ontvangt, mag daarop in mindering worden gebracht, alsmede de opbrengst uit verkoop van goudwerk dat de twee genoemde 
vorsten in onderpand gaven, en tenslotte de borgstelling door de koning van Cochin. Onder de belofte ze spoedig over te geven weigerde de koning van Cochin een acte van afstand van landerijen op Vypin te tekenen. Hij beloofde de landerijen voor de waarde van ƒ 51. 908 met de tolrechten aan de Compagnie af te staan, maar de tijd daarvoor vastgesteld is al lang verstreken. Daarentegen maakte de koning aanspraak op de achttien en een half dorpen tussen het door de Compagnie veroverde Pappinivattam fol. 1992 en het onder de hoogheid van de Compagnie vallende Cranganur. Aangezien de koning van Cochin alles wat hij nog bezat, of door leen had verkregen, bij een staatsbezoek aan zijn opperheer Travancore heeft moeten afstaan, zal hij wel spoedig weer om ondersteuning vragen. Daarom maakt de Hoge Regering zich geen zorgen over zijn weigering van afstand, maar deze moet wel zo geschieden dat de koning van Cochin, noch Travancore daarop nog aanspraken kunnen doen gelden. Mocht de koning sterk op de achttien en een half dorp blijven aandringen, dan moeten hem wat verder gelegen landjes, die toch moeilijk te beheren zijn, gegeven worden. Travancore paait de Compagnie met afdoening van de schulden van Attingal van ƒ 46. 478 en andere schulden, hoewel het bestuur ze oninbaar acht door de bewijzen die Travancore ervan wenst. Het bestuur is opgedragen om uitttreksels uit het contract van 1753 te leveren, waarbij deze schuld werd erkend. fol. 1993 Tevens wenst men over het ontstaan een extract uit de negotieboeken. Er is onzekerheid over de schulden van de koning van Cochin, doordat, zoals reeds gemeld in de generale missive van 20 oktober 1764, daarin tussen de negotieboeken over 1761/62 en 1762/63 een groot verschil is. Uit een op 29 augustus 1764 ontvangen brief uit Cochin bleek dat het debet bij afrekening ropia 45. 849,- en 20 stuivers is geweest. Daarop was aan de koning ropia 45. 000,- verstrekt die weer spoedig vereffend zou worden. De Hoge Regering hoopt dat de sindsdien uit Batavia vertrokken nieuwe commandeur Cornelis Breekpot en nieuwe secunde Francis van Abscouw, die het verschil moeten nagaan, dit zullen bevestigen. Nader bericht wordt afgewacht. Travancore maakt aanspraak op zekere eilandjes, Mutu Kunu, vlakbij Cranganur. De zamorin had ze voor ropia 16. 000,- verpand en ze zijn met toestemming van Cochin en Travancore door de Compagnie in beslag genomen. fol. 1994 Travancore zet zijn aanspraken kracht bij met het arresteren van personen en goederen. Er schijnt niet veel tegen te doen te zijn, maar Cornelis Breekpot en Francis van Abscouw moeten deze zaak, met beroep op wisseling in het bestuur, zien te vertragen en rapporteren wat het nadeel van afstand zou zijn. Is uitstel niet mogelijk, dan moet, net zoals voor de achttien en een half dorp, daarvoor een vervanging van te missen landen buiten het gebied tussen Chettuvay en Cochin worden aangeboden. Het pepercontract met de kolathiri is vervallen, doordat zijn vorsten niet in staat zijn te leveren, en het pepercontract met Ali Radja eveneens, doordat hij peper voor eigen rekening laat vervoeren en verkoopt. Kleinere vorsten contracteerden met de Engelsen te Tellicherry, zodat er te Cannanur slechts van particulieren gekocht kan worden. fol. 1995 Wegens afpersing door Ali Radja is er weinig peper en in de laatste oogsttijd slechts 15. 765 3/4 lb. De zamorin ontvangt in zijn vrijhavens Calicut en Ponnani veel buitenlandse handelaren, die meer betalen dan de Compagnie. Bovendien moet hij volgens het vredesverdrag met Travancore de peper uit zijn eigen landen tegen de gangbare prijs afstaan, zoals dat ook met Cochin het geval is. Ondanks de belofte van Travancore om 3000 kandijl uit zijn erflanden en 2000 kandijl uit zijn veroveringen te leveren, komt daar niet veel van. Het leverde over tien jaar 24. 385 469/500 kandijl minder dan het contract voorschrijft. Wat wordt geleverd vermindert ook aanmerkelijk en bedroeg in het laatste jaar te Purakkad 425. 151 lb, te Kayamkulam 47. 877 lb en te Cranganur 46. 533 lb, of samen 519. 561 lb, ofwel 1009 61/500 kandijl. [fol. 1996a] In geheel Malabar ging in 1761/62 de verwerving van peper 102. 485 1/2 lb achteruit, in 1762/63 92. 160 lb en in 1763/64 857. 767 1/4 lb, of samen een vermindering van 1. 052. 312 3/4 lb Tenrechte lb 1. 052. 412, of 2104 4/5 kandijl. dan wel 2104 3/5 kandijl. De koning van Travancore verbiedt bovendien inkoop door particulieren en reserveert voor zich de geringe 
verwerving in het rijkje Cranganur, waar de Compagnie dit jaar nog 2515 lb verwierf. Zelfs gaf hij de aftredende commandeur Godefridus Johannes Weyerman in een onderhoud te kennen dat hij bij de pakhuizen van de kooplieden in de buitenstad van Cochin, spionnen wilde plaatsen om smokkel van peper te beletten. Het bestuur rapporteerde dat de koning van Travancore, na een voorschot van ropia 100. 000 te hebben afgedwongen, veel peper langs de rivier naar Anjengo liet vervoeren en de schepen van de Compagnie tevergeefs daarop liet wachten. Hij zou op het punt staan de Britten daar jaarlijks 3000 kandijl te beloven tegen artilleriegoederen etc., tegen prijzen in Engeland en hulp tegen alle, zelfs Europese, vijanden fol. 1996b] die hij zou willen aanvallen. Dit zou het verdrag van de Compagnie met hem vernietigen en haar noodzaken om als enige mogelijke Europese vijand tegen hem op haar hoede te zijn.) 
Uyt hoofde dan van den nadeeligen aanschouw dien dit poinct uytlevert en de bedugting dat bij een verder progres der verergering van den peper insaam de Mallabaar voor d' Edele Compagnie ten eenemaale onnut mogt werden, hebben wij de bediendens den 24 e september gelast zijne hoogheyd met de nodige omsigtigheyd, dog in ernstige en gepaste termen, voorschoud de voordeelen die dien vorst dus lange uyt de alleantie met d' Edele Compagnie getrokken, in tegenstelling van het weynige contentement dat deselve in de voldoening der contracten genooten, mitsgaders dat daaruyt voortgekomen was, dat wij op zijnen eysch desen jaare niet meer voldaan dan 500 snaphanen, 1000 vuursteenen, 25. 000 lb. lood en 20. 000 lb. Hollandsch ijser met belofte nogtans dat, sodraa zijn hoogheid desselfs verbintenis beter zoude nakoomen, wij ook immediaat de eysschen naa mogelijkheid zouden voldoen, om dus eens te proberen of en in hoeverre dien vorst daarmeede zal zijn te lijden. 
Dit is de enige band die de koning van Travancore nog vasthoudt met daarnaast dat hij de contractuele levering van peper aan de Compagnie te Cranganur tegen ropia 55 het kandijl nu nog niet kan missen. Het bestuur is bevolen om te proberen met handelsmethoden de verwerving te vergroten, terwijl de Maratha rovers de particuliere vaart belemmeren, waardoor de prijzen in het gebied van de zamorin en de kolathiri verder zullen dalen. Verder moet de verbouw van peper in het gebied van de Compagnie bevorderd worden. In geheel Malabar, dat volgens berekening 6 miljoen lb peper oplevert, is van eind maart 1763 tot 24 maart 1764 lb 552. 541 3/4 verworven, die met wat er voor 1764/65 is binnengekomen, naar Ceylon zijn verzonden. Door de Erfprins en Vredestein, die in 1763 met koopwaar naar Malabar zijn gestuurd, is geen korrel peper te Batavia aangevoerd. [fol. 1998a] De hele lading bestond uit 100. 901 lb kayirudraad, 24. 300 cabokstenen, met enige aanrekeningen t. w. v. ƒ 5996. Net als met de peper uit het gebied van de kolathiri staat het met de cardamom, die niet tegen de door de Compagnie bepaalde prijzen van de producenten in de Kottakase bergen te krijgen is. Deze is nu ropia 580,- het kandijl. Daarom kocht commandeur Godefridus Johannes Weyerman te Quilon voor eigen risico boven de vastgestelde prijs en wel tegen 27 stuivers het pond, in de verwachting dat de kwaliteit deze prijs wel goed zou maken. Daar Heren XVII dit nog niet hebben goedgekeurd, is dit niet aan de nieuwe commandeur Cornelis Breekpot opgedragen, maar is het aan hem overgelaten hoe de bestelling uit Nederland uit te voeren. De verwerving van peper en cardamom, waar het in Malabar om te doen is, is zo vervallen dat het bestuur geen hoop heeft dat deze zal verbeteren. fol. 1998b] Malabar richt zich vooral op de verkoop van handelswaren, hoewel dat toch maar een bijkomende zaak is. Het bestuur is hierop gewezen. De inkomsten moeten zoveel mogelijk worden vergroot. Deze moeten echter beneden de heffingen blijven die de omringende inlandse vorsten eisen, zodat de christenen, die buitengewoon belast worden, naar de landen van de Compagnie zullen overkomen om hun positie te verbeteren. In 1762/63 zijn de inkomsten verbeterd door de invoering van een tabakspacht op Vandurutti, de heffing van tiende op diverse tuinen en de intrekking van diverse door particulieren ongepermitteerd in bezitgenomen percelen. De pachter van de rechten te Quilon is tegen verliezen beschermd 
fol. 1999 door het bestuur toe te staan dat zich te Manapar, waar vaartuigen uit Ceylon en Coromandel moeten aanleggen, een agent van de pachter vestigt om de rechten van de aankomende vaartuigen te innen. In 1762/63 bedroegen de gezamenlijke inkomsten van landerijen en tollen ƒ 83. 689. De verkoop van handelswaar bracht in 1762/63 ƒ 329. 258 op. Op de klacht van het bestuur dat deze inkomsten in 1763/64 te verwaarlozen waren, onder andere door de dreiging van de Maratha rovers, waardoor buitenlandse particuliere handelaren Cochin meden, is geantwoord dat dit de afzet weliswaar schaadde maar de verwerving van peper bevorderde. Daarmee moest de vermindering van de afzet goedgemaakt worden. Er is alles aan gedaan te vermijden dat de kwaliteit van de suiker, of de zending van schepen, het bestuur aanleiding tot bezwaren kon geven. Niet alleen de geleverde 1. 101. 409 lb poedersuiker en de 79. 769 lb kandijsuiker was van zeer goede kwaliteit, maar ook de) 
25. 000 lb. thin 100. 000 '' koper Japans in staaven 4227 '' '' in platen en bodems 500 '' quiksilver 12. 050 '' notenmuschaten magere 4830 '' garioffelnagulen 160 '' caneel 3080 '' foelij 20. 000 '' loot 120. 047 '' ijser 25. 146 '' spijkers, 
bedragende alles met het voorwaards gemelde voor Trevancoor, diverse benodigtheeden en eenige aanrekeningen ƒ 224. 731, 14, 8. 
Deze goederen zijn deels met de in september vertrokken Kronenburg en deels met de Keukenhof, die op 10 oktober 1764 is vertrokken, uit Batavia verzonden. De Hoge Regering verwacht dat met deze deugdelijke goederen, die vroeg verzonden werden, een gunstige afzet wordt bereikt en de concurrentie met de aanvoer uit Macao van onder andere Chinese suiker aangegaan kan worden. Dat zal het geval zijn nu er op tijd gewilde goederen zijn voor de komst van de bombaras en shibars, of inlandse handelaars, uit Muscat, Sindh, Ketsmanduwe, Goga, Porbandar, Daman, Bombay, Goa en Canara, en deze kooplieden nog een tweede reis kunnen maken. De besturen op Malabar, zowel als die op Ceylon, en in Coromandel, Surat en Bengalen berichtten dat, ondanks maatregelen om die te bevorderen, fol. 2001 de afzet van Japans staafkoper al enige jaren is verminderd. Door de oorlog in Malabar en Canara etc. is de afzet zo gestagneerd dat er volgens de jongste berichten in alle handelsplaatsen een overvloedige voorraad is. Daarom was de Hoge Regering genoodzaakt in de Westerkwartieren toe te staan het Japans staafkoper, na aftrek van kosten, met een winst van precies 150 % te verkopen. Het bestuur is aanbevolen te proberen de overige belemmeringen voor de handel te boven te komen. Van de inlandse handelaren moeten zoveel goederen aangenomen worden, als er weer makkelijk zijn af te zetten, en het bevel om de waren met het normale winstpercentage verhoogd met verlies door inklinking, het vervoersrisico etc. te verkopen, mag niet overtreden worden. Daar is druk op uitgeoefend door de mindere prijzen te Cannanur dan te Cochin te laten vergoeden. Bovendien werd het bestuur bevolen er alles aan te doen om fol. 2002 de nog niet verkochte goederen die uit de te Goa gestrande Getrouwigheid zijn geborgen t. w. v. ƒ 15. 593, voor de hoogste prijs te verkopen om daaruit de ƒ 11. 612 aan duiklonen enz. te bestrijden en het nadeel van dit ongeval zoveel mogelijk te beperken. De Cochinse negotieboeken over 1762/63, die, zoals in de generale missive van 20 oktober 1764 reeds werd bericht, onbetrouwbaar zijn, geven aan inkomsten ƒ 412. 947 aan en aan uitgaven ƒ 329. 501, zodat er een positief saldo van ƒ 83. 446 is. In vergelijk met de memorie van bezuiniging zijn de inkomsten ƒ 162. 947 en de uitgaven ƒ 101. 025 hoger. Maar vergeleken met het voorafgaande jaar waren de inkomsten ƒ 69. 373 
meer en de uitgaven ƒ 1926 minder. Dat is veel gunstiger fol. 2003 dan in voorafgaande jaren. Dat wijst op oplettendheid, maar er is argwaan dat de uitgaven aan reparatie van vestingwerken en gebouwen zijn verlaagd om de uitgaven minder te doen lijken. Het bestuur zond een specificatie voor herstel aan gebouwen van ƒ 32. 707, wat meer dan negen maal zoveel is als de vastgestelde ƒ 3500,- per jaar. Kort daarop rapporteerde het bestuur dat alle uitrusting van de vaartuigen en op de wallen 46 affuiten en 88 wielen van de voornaamste kalibers geschut onbruikbaar waren. In de brieven naar Malabar van 24 mei en 24 september 1764 zijn daarover ernstige verwijten gemaakt en de nieuw aangestelde commandeur en secunde is opgedragen om de vestingwerken, gebouwen en vaartuigen te inspecteren. Aan de overige besluiten van minder belang wordt voorbijgegaan. fol. 2004 Er wordt verwezen naar de bijlagen bij de brief van 20 oktober 1764 en naar de brieven van het bestuur direct aan Heren XVII, en vooral naar de brieven uit Cochin van 31 mei, 29 augustus en 15 oktober 1763, van 21 januari, 15 en 20 februari, 28 maart, 15 april en 29 augustus 1764. Ook wordt verwezen naar de vergaderingen van de Hoge Regering van 30 mei, 29 juni en 30 augustus 1764 en naar de brieven naar Cochin van 24 mei, 12 juni en 24 september 1764. Van de dienaren werd commandeur Godefridus Johannes Weyerman ontslagen en de koopman en eerste in het rijstmagazijn te Batavia Cornelis Breekpot als commandeur en de assistent van de visitateur-generaal Francis van Abscouw als secunde aangesteld. Het opperhoofd te Cannanur koopman Anthony van Vechten kreeg rustgagie. Personalia. 
Surat fol. 2005 Wat de Vrouwe Rebecca Jacoba en de Kronenburg uit de directie Surat te Batavia voor Nederland en Azië, zoals zilveren ropia's voor Ceylon, hebben aangevoerd is reeds in de generale missive van 8 mei 1764 gerapporteerd. Reeds op 15 augustus 1764 vertrokken de Barbara Theodora, Renswoude en Leimuiden naar Surat, en op 21 november nog als vierde schip de Velsen. Deze schepen vervoerden) 
200. 000 lb. koper Japans in staven 
25. 000 '' '' dito in platen 120. 000 '' thin Bancas 80. 000 '' dito Malaks 290. 072 '' ijser in soort 10. 000 '' staal 29. 961 '' noten 52. 110 '' nagulen 3850 '' foelij 15. 063 '' camphur Sastumas 2. 866. 996 '' poederzuyker 302. 371 '' candij dito 1000 '' lange peper ter preuve 
uyt een partij van 3449 lb. van Timor ontvangen, tesaamen nevens eenige andere koopmanschappen, provisiën en benodigtheden over de voorwaards vermeld vier kielen in gelde belopende ƒ 546. 453, 4, 8. 
fol. 2006 Nadat op 5 november met de Giessenburg via Coromandel uit Surat brieven van 9 april, 20 mei en 20 juli 1764 waren ontvangen, werd besloten een vierde schip te zenden. Met de Giessenburg is ook de bestelling en de algemene beschrijving ontvangen. De verzending was door het bestuur uitgesteld tot het vertrek van de Amelisweert, die, zoals in de generale missive van 20 oktober 1764 reeds vermeld, waarschijnlijk is verongelukt. Om herhaling te vermijden wordt naar de generale brieven van 8 mei en 20 oktober 1764 verwezen. Het bestuur is opgedragen bij eerste gelegenheid, of tenminste bij de tweede, de papieren toe te zenden om daarvan, zoals nu is gebeurd, niet een heel jaar verstoken te blijven. Tevens is bevolen om bij de brieven direct via Ceylon fol. 2007 aan Heren XVII afschriften van de 
voorafgaande en dan verzonden brieven naar Batavia te voegen. Conform het bevel van Heren XVII moet bij eerste gelegenheid een dubbel afschrift van memories over maten, munten en gewichten in Surat, omgerekend naar Nederlandse maten, munten en gewichten, waarde en prijs, naar hen opgezonden worden. Wat schepen betreft is weer opgedragen die slechts bij uiterste noodzaak vast te houden en deze zo snel mogelijk te laten vertrekken. Dat geldt vooral het schip met de retouren naar Ceylon, waaraan, indien enigszins mogelijk, twee ton aan ropia's moet worden meegegeven, fol. 2008 om nog mee te kunnen met de schepen die eind januari uit Galle vertrekken. Ze mogen volgens het uitdrukkelijk bevel van Heren XVII niet daarna vertrekken, opdat ze niet aan de gevaren bij Kaap de Goede Hoop worden blootgesteld. Om niet afhankelijk te zijn van het in Surat zeer dure brandhout, is besloten om aan schepen daarheen twee vadem extra brandhout mee te geven om pek, en daarmee harpuis, te smelten en te koken. Als de gezagvoerders er toch om vragen mag het verstrekt worden, maar het moet wel gerapporteerd worden, zodat nader onderzoek mogelijk is. fol. 2009 Op het verzoek van directeur Christiaan Lodewijk Senff in de brief van 8 januari 1764 om van twee smalschepen, waarin niets geladen kan worden en die slechts hoge kosten met zich brengen, verlost te worden, is bevolen ze naar Ceylon te zenden en, als ze daar ook niet nodig zijn, ze via Malakka naar Batavia te sturen. Het bestuur besloot zeer juist om, ter besparing van onnodige kosten, geen militairen meer te plaatsen op de schepen die om te lossen heen en weer varen. Volgens de laatste brief van 20 juli 1764 was de verkoop van handelswaren door de binnenlandse onlusten nog kwijnende, maar het bestuur ziet tekenen dat de onlusten ophouden. De Hoge Regering wenst dit vurig. fol. 2010 Dan zal de afzet verbeteren en herstellen tot de grote voordelen van weleer. Men zal hiertoe alles op alles zetten, wat ook van de directeur te Surat wordt verwacht. Daarom is de bestelling ook in goede Bataviase suiker uitgevoerd, zonder daarbij, na een opmerking van het bestuur, de minste suiker van Java's Oostkust te voegen. De verzonden nootmuskaat was ook veel beter dan de magere in het voorafgaande jaar. Eveneens volgens zijn brief van 20 juli 1764 moest het bestuur de bestelling van kruidnagels zeer verminderen, omdat de Engelsen daarvan veel aanvoerden. fol. 2011 Daartoe is een notitie over hun aanvoer te Bombay en vervolgens naar Surat uit Perzië, Malabar en Coromandel bijgevoegd. Het bestuur is opgedragen steeds na te gaan hoeveel kruidnagels en andere specerijen worden aangevoerd, wat de waarde is en wie er buiten de Engelsen nog importeren. Dit moet men rapporteren, zodat de nodige maatregelen in het belang van de Compagnie te nemen zijn. Uit de direct via Ceylon naar Nederland verzonden brief van directeur Senff weten Heren XVII waarschijnlijk al voor de ontvangst van deze brief hoe Senff de directie bij zijn komst heeft aangetroffen en welke maatregelen hij heeft genomen tegen schade door de ongehoorde fraude door het vorige bewind met de gelden enz. van de Compagnie. [fol. 2012a] Daarom wordt hieraan, en aan wat er meer in die directe brief stond, voorbijgegaan. Slechts wordt gemeld dat directeur Christiaan Lodewijk Senff in een aparte brief van 14 augustus 1764 is opgedragen uitgebreid te rapporteren over de gewelddadigheden en onrechtvaardige behandeling door de Engelsen en hoe dat zich eigenlijk heeft toegedragen. De nog te Surat verblijvende participanten in de fraude met de gelden van de Compagnie zijn ernstig gewaarschuwd dit in het vervolg na te laten, willen ze een gevoelige bestraffing ontlopen. De borgen voor de met afgeschreven gage naar Batavia gezonden kassier Jan Oudenhoorn, de onderkooplieden Otto Hendrik Ruperti en Willem Blauwkamer, stelden zich garant tot ropia 10. 000. Ze blijven aansprakelijk [fol. 2012b] mocht de Compagnie door de schuld van Oudenhoorn schade lijden. In de brief van 31 januari 1764 schrijft het bestuur dat het 1903 stuks diverse zijden patholen en 6240 lb putjuk had ingekocht en een en ander, of beide weer voor een douceur, ofwel voor de inkoopsprijs aan de schipper van de Kronenburg, Jan du Pré, had verkocht. Hoewel de patholen bij onderzoek niet overeenkwamen met de eisen die de Compagnie aan de kwaliteit stelt en andere patholen van nog slechtere soort waren, ja zelfs enige met gaten, en ze met de putjuk voor rsd 25. 627, of ƒ 61. 504 waren ingekocht, is toch besloten deze waren op een aparte rekening te laten voortlopen. fol. 2013 Wat er bij verkoop op verloren zal 
worden, zal de directeur en de leden van de raad die voor deze transacties hebben gestemd, in rekening worden gebracht. Zij zijn ernstig bevolen zulke contracten waarvoor zij geen toestemming hadden, voortaan te vermijden. Bovendien wordt de directie ƒ 5519 aangerekend voor het verlies bij verkoop, gerekend met wat er zoals gemeld bij inkoop voor werd betaald. Dit komt tenlaste van degenen die hun stem aan de inkoop en voorwaardelijke verzending hebben gegeven, vermeerderd met ƒ 1040, of de 5 % over die 1903 patholen die aan de administrateurs van het nieuwe textielpakhuis is toegekend. Verder wordt verwezen naar de besluiten van 13 en 24 april, 8 mei en 5 juni 1764, waarbij de Hoge Regering ervan uitgaat dat directeur Senff de patholen liet inkopen en voorwaardelijk verzenden om de particuliere handel daarin zoveel mogelijk tegen te gaan. [fol. 2014a] In zijn aparte brief berichtte hij dat die nog volop wordt bedreven.) 
Onder dit hoofdeel resteert ons nog ter g'eerde kennisse van U Wel Edele Hoog Agtbare te brengen dat het Engelsch ministerium te Bombaij, niettegenstaande de herhaalde vertogen onser bediendens en het favorabel voorschrijvens van het opperhoofd dier natie in Souratta mr. Hodges, absolut geweigert heeft permissie te verleenen tot het repareren van de zogenaamde kruytkelder, waarvan de eene zijmuur reeds ingestort was en gevolgd zou zijn geworden van het huys van den equipagiemeester, indien geduide mr. Hodges op prive authoriteyt niet toegestaan had het ingestorte weder te moogen laaten opmetselen. 
Het bestuur zou tegen deze onredelijke behandeling door het Engelse bestuur te Bombay protesteren. Over deze hele zaak zal het een uitvoerig verslag opmaken, dat wordt ingewacht. Deze handelwijze is geheel tegengesteld [fol. 2014b] aan het inschikkelijk gedrag van de Engelsen, waarvan in de brief van 8 mei 1764 sprake is. Nog een voorbeeld van buitensporig optreden van de Engelsen en Thomas Hodges is dat naast de deserteurs naar de Engelsen, genoemd in de laatste brief van het bestuur van 20 juli 1764, de gewezen equipagemeester Matthijs Klinckaart, die met stilstand van gage naar Batavia mocht vertrekken, naar hen is overgelopen en dat zijn huis ter bescherming door twee inlandse soldaten van de Engelsen werd bezet. Klinckaart had dit huis, dat direct naast de logie ligt, lang gehuurd en het was nu aan hem geleend, maar het was altijd eigendom van de Compagnie en het heeft altijd onder de Nederlandse vlag gehoord. Directeur Christiaan Lodewijk Senff kon niet toestaan dat aan goederen door deserteurs achtergelaten door de Engelsen bescherming wordt verleend, omdat ze dan ook wel ander volk in de logie van de Compagnie konden plaatsen fol. 2015 en al haar specerijpakhuizen wel in bescherming konden nemen. Ten eerste had Senff een inlandse korporaal met acht pions naar het huis gestuurd om te beletten dat de Engelsen goederen zouden afvoeren, maar als deze geweld zouden gebruiken, moesten ze voor de overmacht wijken. Bovendien had Senff bevolen de goederen gerechtelijk te verzegelen en Hodges te verzoeken zijn mannen terug te halen. Deze antwoordde met de zwaarste dreigementen, als de verzegeling niet direct werd gestaakt en de wacht weggehaald. Kort daarop hoorde het bestuur dat op de Engelse werf 300 man onder de wapens waren gekomen, van kruit en kogels waren voorzien, dat de stadspoorten een dubbele wacht hadden gekregen, zodat geen Compagnies dienaar, zelfs geen inlandse bediende, meer kon passeren. Zelfs het geschut van het kasteel was geladen, fol. 2016 en het volk van de inlandse regenten werd klaar gehouden. Na diverse besprekingen liet Hodges de directeur weten dat, als de zegels niet goedschiks zouden worden verwijderd, hij dat zelf zou laten doen. In de nacht om elf uur drong een Europese vaandrig met een sterk commando het huis binnen, liet de zegels er door een onderofficier afscheuren en de goederen door de achterdeur buiten medeweten van de wacht van de Compagnie naar een huis bij de Engelse logie afvoeren. Hier bleef het bij en Hodges gedroeg zich weer zo beleefd en vriendelijk als daarvoor. Deze zaak is in de vergadering van de Hoge Regering behandeld. Daar ze niet ongemerkt voorbij kan gaan, werd besloten het bestuur te schrijven dat men vertrouwde, fol. 2017 dat er krachtig geprotesteerd was, of nog zou worden. Het is een goede zaak dat de directeur maatregelen heeft 
genomen om de Compagnie schadeloos te stellen voor de onverantwoorde verwaarlozing door Klinkaart van de vaartuigen. Maar er is wel bevolen om niemand die enigszins verdacht is te ontslaan, en zeker niet buiten de logie te laten wonen. Zulke knapen moeten per eerste gelegenheid naar Batavia worden gestuurd en zolang in hechtenis gehouden, zodat ze geen bescherming bij de Engelsen kunnen zoeken en problemen met hen kunnen veroorzaken. Hoewel men, zoals in de generale missive van 8 mei 1764 werd bericht, van plan was te Surat een geheel nieuw en gedisciplineerd garnizoen te leggen, fol. 2018 dat minder trek zou hebben naar de Engelsen over te lopen, zijn er onder vaandrig Johan Martijn Wilke een sergeant en 29 gewone militairen naar Surat gezonden. Wegens gebrek te Batavia konden daar niet meer troepen gemist worden. Wilke zal luitenant Hermanus Amesbeek aflossen, omdat het reglement niet toestaat daar een luitenant te hebben. Personalia. 
Kharg fol. 2019 In de generale missive van 31 december 1763 zijn de brieven van de resident van 16 februari en 8 mei 1763 reeds behandeld. In de vergadering van 27 april 1764 zijn daarover besluiten genomen die in de brief van 18 mei naar Kharg zijn doorgegeven. Die worden nu behandeld, alsmede een briefje van 5 oktober 1763 via Cochin ontvangen en het antwoord daarop van 29 juni 1764. Daarvan is uitgezonderd wat reeds in de generale missiven van 8 mei en 20 oktober 1764 is bericht. Wat schepen en vaartuigen betreft zijn, om zo een lange reis als van de Renswoude te voorkomen, de Lapienenburg en Lekkerland in mei en juni uit Batavia naar de Perzische Golf gezonden. fol. 2020 Deze tijd is te prefereren boven het najaar. De Lapienenburg moet uiterlijk 1 oktober terugkeren en de Lekkerland een maand, of ten hoogste zes weken later. Bij overtreding van dit bevel, of als de schepen nodeloos lang zijn vastgehouden, waaraan vertragingen vaak zijn toe te schrijven, moeten de schuldigen het gevaar dat de schepen lopen, de gage, de rantsoenen voor de schepelingen, alsmede alles dat uit zo'n plichtsverzuim voortkomt, voor hun rekening nemen. De Hoge Regering hoopt dat deze twee schepen met drie à vier ploegen van 25 moslim zeevarenden spoedig behouden zullen terugkeren. Dat geldt ook één van de drie gallevats die bij de inkrimping van Kharg overbodig zijn. Op de terugkeer daarvan is sterk aangedrongen. In het briefje van 5 oktober 1763, fol. 2021 dat de resident haastig moest verzenden, is niet bericht of de beruchte Mir Mahanna de gallevat de Draak heeft teruggeven en of hij de Fervis daarvoor heeft gekregen. Daarom is gevraagd en er is bevolen, ook als de Draak is terugontvangen, de Fervis terug te nemen. Hierbij moet men voorzichtig optreden. Voor zover zonder schade voor de Compagnie mogelijk is, moeten de inlandse groten beleefd en vriendelijk behandeld worden.) 
En nopens genoemden regent van Benderrik in het bijsonder in consideratie gegeven heeft dat het onderhouden van vriendschap met denselven (sonder in de geschillen van den eenen of anderen te treden) van nut kan wesen, en sulks wegens sijne animositeit tegen Boucheer, ten ware intusschen voorgekomen veranderingen, waaraan de Persische grooten insonderheyd in dese tijden seer bloot gesteld zijn, het verbieden mogten. Middelerwijl maken dese geduurige wisselvalligheeden ook de reden uyt dat men verlangd te vernemen in welk een gesteltheyd sig de meededingers naar der troon in dit seer gefoltert werdend rijk sig bevinden, onder wensch dat, er eens eenen in het vredig bestier van dat wijd uytgestrekt land gestelt wordende, den handel als in vroeger daagen er bloeyen mag. Sijnde eenlijk volgens de jongste berigten de communicatie tusschen Bassora en Bagdat weer open, en vervolgens langs den Euphraat den vervoer naar Persiën onbelemmert. 
Het verzoek van de gouverneur van Gamron om daar weer te komen handeldrijven is beleefd afgewezen met als argument de oorlog in de binnenlanden en de onlusten aan de stranden. Om die reden is de makelaar te Muscat bericht dat er geen schip met handelswaar gezonden zal worden. Deze is zeer bedankt voor zijn goedheid de logie sinds het gebeuren 
met de Engelsen te hebben bewaakt. fol. 2023 De resident is voorgehouden dat hij bij de Engelsen had moeten protesteren tegen het geweld bij de logie, de schade voor de Compagnie en voor de bewaker van de logie Jan Jacob Christant. De resident moet dat alsnog doen en speciaal schadevergoeding eisen, inclusief voor de schade aan Christant. Uit de brieven is gebleken dat Christant een schuld aan de gouverneur van Lar zou hebben. Mocht dit bij onderzoek blijken juist te zijn, dan moet Christant tot betaling gedwongen worden. Maar als dit geld bij de plundering van de logie mocht zijn zoekgeraakt, dan dient men naar de Engelsen te verwijzen. Het moet zoveel mogelijk voorkomen worden dat dienaren van de Compagnie schulden bij inlanders hebben. fol. 2024 Bij het nalaten van aflossing strekt dit tot schande voor de Compagnie, zoals in het geval van de insolvent overleden kapitein-ter-zee Cornelis Eijke, die volgens een brief van de makelaar te Muscat aan hem wegens handel ruim 2500 zilveren ropia's schuldig was. Daar de opbrengst van zijn nalatenschap naar Nederland is overgemaakt, kon daarin niet worden voorzien. Terugkomende op de Engelsen is de resident geprezen dat hij het verzoek van Price om de goederen van de Compagnie te Bandar Bushire in commissie te mogen verkopen heeft afgewezen. De resident is bevolen zich in de handel verre van de Engelsen te houden en alles op alles te zetten dat hij, nu de Engelsen zo dichtbij zijn, niet door hen wordt overtroefd. Om dit te bevorderen is de ingevoerde tol voorlopig weer ingetrokken, omdat de resident beweerde fol. 2025 dat deze in de huidige omstandigheden de kooplieden slechts verdreef en de inkomsten daaruit te verwaarlozen waren. Zoals reeds in de generale missive van 20 oktober 1764 werd bericht, zijn de Lapienenburg en Lekkerland naar Kharg gestuurd, omdat de afzet daar was toegenomen en er op de voorraad goederen, waaronder poedersuiker, ruim 110 % winst was gemaakt. De uitslag daarvan moet bepalen of de logie wordt aangehouden. Men verwacht dat de ladingen spoedig een koper zullen vinden, als, ondanks het fatale ongeval met de Amstelveen, de handel maar enigszins aan de gang is gebleven. De genoemde ladingen bestonden uit: 75. 000 pond Bangka's tin, 10. 000 pond Manilla's sapanhout, fol. 2026 7538 pond nootmuskaat, 22. 027 pond garioffelnagels, 1. 470. 684 pond poedersuiker, 169. 023 pond kandijsuiker, 1000 pond katoenen Javaans garen. Samen bedraagt dit ƒ 169. 764, of met enige levensmiddelen en benodigdheden t. w. v. ƒ 4913, onkosten tot ƒ 3493 en een aanrekening van ƒ 465, een bedrag van ƒ 178. 635. Tot ontevredenheid is verleden jaar op de nootmuskaat in de Renswoude een ondergewicht van 1 7/8 en op de garioffelnagels 2 5/8 geconstateerd. Met deze waardevolle goederen kan men niet voorzichtig genoeg zijn en daarom is aan Kharg bevolen om, als het onderwicht meer dan één procent is, de gezagvoerders van de schepen daarmee voor de verkoopwaarde te belasten. De officieren van de zeevarenden zal dit bij vertrek uit Batavia onder ogen worden gebracht. Op de zwavelaarde die met de Renswoude te Batavia werd aangevoerd, fol. 2027 is tot groot ongenoegen wegens de daarin aanwezige steentjes 30 % verlies bij raffinage geleden. De resident is ernstig bevolen om bij acceptatie en inscheping van die brandstof oplettender te zijn. Wegens de grote voorraad is verboden er voorlopig iets van te zenden, en evenmin tomaten en vruchten, die volgens de resident door de onlusten niet te krijgen waren. Wel is de resident geprezen dat hij wegens de hoge prijs geen salmiak heeft gezonden. Hoewel in de brief van december 1763 reeds ontevredenheid is getoond met de staatrekening over 1761/62, is gebleken dat dit wegens de aard van de omstandigheden maar geaccepteerd moet worden. Maar ƒ 468,- die ten overvloede aan de inlandse dienaren werd betaald, is ten laste van de resident gebracht. fol. 2028 Wel is bevolen de drie paarden die de resident volgens het laatste overzicht van voorraden aanhoudt, met hun uitrusting naar Batavia te zenden. Ook wordt nog de uitslag afgewacht van een expresbrief naar Aleppo om de gelden van de met inbeslagneming van goederen verbannen Jan van der Hulst, in handen te krijgen. De oplettendheid in deze van de huidige resident Johannes Wilhelmus Buschman is geprezen en hem is toegestaan om van de 25 militairen die met de Lapienenburg naar de Perzische Golf zijn gestuurd, er zoveel te lichten als nodig ter aflossing van degenen van wie de dienstijd is verstreken, of zoveel als daar absoluut nodig zijn. 
Kaap de Goede Hoop fol. 2029 Met het bevoorradingsschip Bosschenhove en de retourschepen van de eerste bezending van dit jaar werd naar de Kaap de Goede Hoop verzonden) 
Cormandelsche lijwaaten 
1983 pees Guinees gemeen gebleekt ƒ 19. 003, 18, 8 373 '' '' fijn gebleekt ƒ 6. 315, 9, -880 '' '' bruyn blaauw ƒ 11. 405, 2, -320 '' gingam beddetijk ƒ 1. 411, 17, -190 '' '' Drongam ƒ 641, 8, 8 160 '' boelangs ƒ 383, 16, -560 '' salempuris bruyn blaauw ƒ 3. 131, 6, -300 '' '' fijn gebleekt ƒ 2. 063, 3, -240 '' '' gemeen '' ƒ 924, -, -40 '' deekens gecattoeneerde ƒ 184, 4, -360 '' parcallen fijn gebleekt ƒ 1. 316, 8 320 '' parcallen gemeen gebleekt ƒ 738, 11, 8 250 '' zeyldoek gebleekt ƒ 1. 257, 14, -450 '' zeyldoek bruyn blauw ƒ 2. 619, 7, -ƒ 51. 395, 17,-Souratse lijwaaten 320 '' baftas witte breede heele ƒ 1. 747, 19, -200 '' '' '' '' halve ƒ 549, -, -600 '' '' swarte '' heele ƒ 3. 063, 1, 8 1500 '' '' '' '' halve ƒ 4. 059, 18, 8 240 '' '' '' smalle heele ƒ 830, 9, -320 '' '' '' smalle halve ƒ 597, 2, -1798 '' chitsen Cherongse ƒ 5. 140, 4, 8 840 '' niquaniassen groove ƒ 2. 584, 17, 8 ƒ 18. 572, 12,-Coopmanschappen en benodigtheden 3000 lb. peper swarte ƒ 412, 10, -320 '' canneel fijne Ceylonse ƒ 97, 9, -24. 034 '' zuyker poeder ƒ 2. 076, 11, -24. 964 pond zuyker candij ƒ 3. 834, 9, 8 2015 '' cattoene gaaren Javaas ƒ 444, 16, 8 750 stuk bossen bindrottingen ƒ 173, 7, 8 2 balen Japanse provisiën ƒ 24, 16, 8 50 lb. g'eykt gewigt aan 1 pees ƒ 34, -, -ƒ 7. 098, -,-Uyt de administratiën de equipagiewerf ƒ 2. 125, -, -de kleene winkel ƒ 423, 8, 8 t provisiemaguazijn ƒ 12. 867, 10, -t graanmaguazijn ƒ 9. 766, 18, -t ambagtsquartier ƒ 5. 786, 8, -ƒ 30. 969, 4, 8 In aanreekening wegens diverse wapenen en ammunitiegoederen etc. ƒ 10. 416, 10, 8 voor 2 percento Bataviase ongelden ƒ 107. 976, 17,- is ƒ 2. 159, 12,-Ten goede ƒ 11, 18, -Sommarium den 25 january per Radermacher ƒ 20, -, - '' 13 october '' Boschenhoven ƒ 101. 286, 12, 8'' 19 dito '' de Vrouwe Petronella ƒ 11. 287, 8, -'' 31 dito '' de Jonge Lieve ƒ 1. 187, 16, -'' 31 dito '' de Gouverneur Generaal ƒ 890, 17, 8'' 31 dito '' Duynenburg ƒ 1. 187, 16, -'' 31 dito '' de Snoek ƒ 1. 187, 16, -'' 31 dito '' '' Erfprins ƒ 890, 17, 8'' 31 dito '' t Huys ten Donk ƒ 890, 17, 8'' 31 dito '' Vredesteyn ƒ 890, 17, 8'' 31 dito '' Leekerlust ƒ 890, 17, 8 Somma ƒ 120. 611, 16,- Fol. 2029r-2030r. Uit de Kaap de Goede Hoop is ontvangen) 220 5/370 lasten tarwe ƒ 26. 249, 18, -21 lasten rogge ƒ 2. 255, 12, -3 gort ƒ 734, 1, -8 erwten ƒ 1. 798, -, -12 boonen ƒ 2. 225, 5, 8 269 leggers wijn ƒ 30. 587, 12, -27. 124 lb. booter ƒ 11. 391, 6, 8 252 '' thuyn en canarijzaad ƒ 726, 8, -diverse fruytagiën en provisiën ƒ 1. 697, 11, 8 Dieverse goederen per de volgende bodems voor dat gouvernement aangebragt, dog daarin verbleeven en alhier aangebragt als per Luxemburg verfquasten en inktstoffen ƒ 180, 15, 8 Oosterbeek 1 2/3 bak rivier of ballaststenen ƒ 252, -, - Bosschenhoven een vat jopenbier ƒ 27, 10, - de Snoek heele en halve aams schooven ƒ 52, 10, 8 De volgende goederen uyt de met deze ƒ 512, 16, -bodems aldaar geligt, te weeten 2 1/8 hoeden smeekolen uyt Lapienenburg ƒ 38, 2, -diverse equipagegoederen uyt 's Gravensande ƒ 2. 831, 16, 8'' '' '' Zuydbeveland ƒ 246, 1, -'' '' '' Boschenhoven ƒ 2. 446, 1, -'' '' '' Velsen ƒ 3. 422, 4, -'' '' '' Thoornvliet ƒ 1. 226, 4, 8 Dus het voor Batavia gedestineerde, dog daar geligte bedraagt ƒ 10. 210, 9, - Sommarium den 5 februari per Lapienenburg ƒ 5. 504, 10, 8 20 '' '' s Gravensande ƒ 2. 801, 6, - 29 maart de Vrouwe Elisabeth ƒ 3. 719, 7, - 15 may '' Zuydbeveland ƒ 22. 083, 11, - 17 '' '' Keukenhof ƒ 3. 271, 3, 8 17 mey '' 't Huys Om ƒ 13. 775, 13, - 19 dito '' Straalen ƒ 362, 8, - 19 dito '' de Hoop ƒ -, -, - 30 dito '' Luxenburg ƒ 180, 15, 8 1 junij '' Wildrijk ƒ 8. 062, 7, - '' 30 dito '' Oosterbeek ƒ 16. 200, 4, 8'' 10 julij '' Boschenhoven ƒ 2. 164, 14, -'' 15 september per de Snoek ƒ 52, 10, 8 Somma ƒ 78. 178, 10, 8 Fol. 2030r-2031r. In de vergadering van 12 oktober 1764 zijn de brieven uit Kaap de Goede Hoop behandeld die tussen 30 augustus 1763 en 9 juli 1764 werden ontvangen. Er valt niets op te merken over de behandeling van de schepen die daar hebben aangelegd. Eveneens is goedgekeurd dat de kisten met thee die in de Valse Baai uit het in slechte staat verkerende, maar gelukkig behouden Chinese retourschip Huis te Bijweg gered waren, in de Velzen en Westfriesland zijn overgeladen, hoewel de reis van deze twee schepen daardoor wel was vertraagd. Ook het lichten fol. 2032 van tienduizend pond buskruit uit schepen die aan de Kaap de Goede Hoop hebben aangelegd, is om de redenen die het bestuur daarvoor geeft, goedgekeurd. Volgens het reglement van bezuiniging mocht daar 80. 000 lb aanwezig zijn. In de brief van 20 september 1763 was gerapporteerd dat er door het normale gebruik en verstrekkingen aan schepen nog maar een voorraad van 58. 000 lb was. In de brief van 12 oktober 1764 met de Bosschenhoven is duidelijk aangetoond dat de terugkerende retourschepen van zoveel buskruit worden voorzien, dat aanvulling aan Kaap de Goede Hoop overbodig is. Daarom is bevolen om de gezagvoerders uitsluitend bij verlies door aantoonbaar ongeluk, verbruik, ofwel lekkage, dan wel anderzins buskruit te verstrekken. fol. 2033 Ook de voorzichtige behandeling van het Spaanse schip La Sanctissime Trinidade, dat daar volgens de brief van 30 januari 1764 samen met twee Engelse koningsschepen had aangelegd, getuigd van goed beleid. Men kan niet voorzichtig genoeg zijn om de tractaten van de Nederlandse souvereiniteit met koningen en andere vorsten niet te overtreden. De gouverneur en secunde deelden in een apart briefje van 14 januari 1764 mee dat de voorloper Baarzande op bevel van Heren XVII eerder dan de Hoge Regering bepaalde naar Nederland was doorgestuurd. Daarom is bevolen om met de voorloper fol. 2034 van dit jaar, de Vrouwe Petronella, evenzo te handelen. Op verzoek van het bestuur werd met het bevoorradingsschip Bosschenhove een kist met inktmateriaal die in de Luxemburg was achtergebleven, een hele en halve aam schoven die met de Snoek was meegekomen, en een vat jopenbier met de Bosschenhove aangevoerd, naar de Kaap de Goede Hoop teruggestuurd. Maar een kistje met verfkwasten werd niet in de Luxemburg gevonden. Het is een goede zaak dat de algemene uitgaven in 1762/63 maar ƒ 407. 658 hebben bedragen, wat ƒ 33. 976 minder is dan in het voorafgaande jaar. Het bestuur is er echter wel op gewezen dat dit fol. 2035 is veroorzaakt door de komst van acht schepen minder dan in het voorafgaande jaar, waardoor de uitgaven daarvoor met ƒ 29. 625 zijn verminderd. De overige uitgaven verminderden met ƒ 18. 452 en vermeerderden met ƒ 14. 109, zodat de afname per saldo maar ƒ 4370 Dit bedrag is onduidelijk; het zou ƒ 4343 moeten zijn. heeft bedragen. Daarom is het bestuur aangespoord op zuinigheid te blijven letten. Het valt te prijzen dat de inkomsten ƒ 193. 542 waren, of ƒ 13. 912 meer dan in het voorafgaande jaar, maar vooral dat vergeleken met de ƒ 140. 000,- die in het reglement van bezuiniging aan inkomsten zijn vastgesteld, die ƒ 53. 542 meer hebben bedragen. Toen in de vergadering van 11 september 1764 de bestelling van handelswaren werd behandeld, bleek uit een notitie fol. 2036 dat er te Batavia voor Kaap de Goede Hoop een voorraad was van) 22 pakken Guinees bruin blauw, waarvan bij gemelde jongsten eysch maar gevordert zijn 3 pakken 7 '' salempoeris bruin blauw, waarvan bij gemelde jongsten eysch maar gevordert zijn 2 dito 17 '' baftas swarte breede halve Souratse, waarvan bij gemelde jongsten eysch maar gevordert zijn 2 dito 9 '' chitsen serongse Sourats, waarvan bij gemelde jongsten eysch maar gevordert zijn 4 dito 1 '' boelangs Cust waarvan niets 2 '' gingam drongam Cust is gevordert 3 '' baftas swarte smalle heele Sourats bij haren 2 '' dito dito dito halve dito jongsten 9 '' zeyldoek bruin blauw Cust eysch Fol. 2036r. Van de laatste vijf goederen is recentelijk niets besteld. Wordt de bestelling uitgevoerd dan blijven er nog 61 pakken over. Omdat de nu niet bestelde soorten textiel wel in vorige bestellingen voorkwamen, als deze niet worden afgezet, er geen bestelling bij de kantoren die textiel leveren meer mogelijk is, én er te Batavia zoveel voorraad is dat wat achterblijft niet valt te verkopen, is besloten alle 72 pakken met de Bosschenhove naar Kaap de Goede Hoop te zenden. fol. 2037 In de factuur wordt vermeld in welke bestelling uit Kaap de Goede Hoop deze textiel eerder is voorgekomen. Bovendien is bevolen deze textiel zoveel mogelijk met de gewone winst te verkopen en textiel en andere goederen twee jaar van tevoren te bestellen. Om problemen te voorkomen is dit een vernieuwing van het bevel in de brief van 1 april 1759. Daar er door het mislukken van de oogst aan de Kaap de Goede Hoop te Batavia een tekort aan tarwe is, werd bevolen om het bevoorradingsschip Bosschenhove snel met zoveel mogelijk daarvan terug te sturen. Ook is opgedragen fol. 2038 om zeven kisten met 36. 480 Spaanse realen en twee met 8200 dukatons met een waarde van ƒ 121. 660,- die voor Batavia waren bestemd, maar het afgelopen jaar uit de Tulpenburg en Vlissingen waren gehaald, op te zenden, daar de Hoge Regering zilver specie hard nodig heeft. Als de facturen of cognossementen van contanten die uit de aan de Kaap de Goede Hoop blijvende schepen worden gelicht voor doorzending naar Batavia, zich in de gesloten pakketten mochten bevinden, dan moet men die welke gewoonlijk in de scheepsdozen bewaard worden, opeisen. Van de contanten in de gelichte kisten moeten uit de facturen geautoriseerde extracten, of kopieën, worden gemaakt die met de schepen, waarmee die contanten naar Batavia worden gezonden, dienen mee te gaan. Uit de korte opgave van dienaren aan Kaap de Goede Hoop, gevoegd bij de brief van het bestuur van 23 september 1763, fol. 2039 bleek dat daar per eind augustus 1763 1246 man waren, terwijl het reglement van 1755 er maar 906 toestaat, buiten 46 zeevarenden, namelijk een onderstuurman, 6 kwartiermeesters en 19 matrozen. Deze zeevarenden waren in de brief van de Hoge Regering van 9 juli 1756 toegestaan. Ze komen bovenop de in de brief van 24 februari 1763 genoemde bootmansmaat, 30 matrozen en 2 scheepstimmerlieden, dus 33 man, over wie een besluit aan Heren XVII werd overgelaten. Er zijn er dan 261 teveel, of na aftrek van negen gegagieerden 252 man. Wegens het toen grote tekort aan manschappen, dat door het wegblijven van schepen uit Nederland nog is toegenomen, is bevolen uit het grote aantal zoveel mogelijk militairen en zeevarenden als er gemist kunnen worden, naar Batavia te zenden. fol. 2040 De besluiten over Kaap de Goede Hoop van 1 en 11 mei, 26 juni, 24 juli en 3 augustus 1764 zijn daarheen gezonden, alsmede de rondgezonden bevelen van 30 januari, 20 maart, 19 april, 8 en 28 mei, 24 juli, 3, 6, 14, 16, en 17 augustus 1764. Ze gingen mee met de brief van 12 oktober 1764 en zijn in het meegezonden register van stukken vermeld. In deze brief en die van 31 oktober ten geleide van de retourschepen van de eerste bezending is bericht dat de admiraal van de vloot op de Borssele, de directeur-generaal Librecht Hooreman, tot commissaris aan de Kaap de Goede Hoop is benoemd. Hij kreeg de gebruikelijke bevelen over zijn openbare voorstelling. Uit de op 9 november 1764 ingediende rekening bleek dat er op de Vosmaar op 2043 lb vlees uit de Kaap de Goede een tekort van 347 lb was, of 17 %. Dit is naar dit kantoor bericht en er is gewaarschuwd dat mocht het nog eens voorkomen, het voor rekening is van wie het aangaat. Onderstuurman Roelof Barents die aan verlamming lijdt, is met stilstand van gage toegestaan naar de Kaap de Goede Hoop te gaan voor herstel. Java's Oostkust fol. 2041 In de generale missive van 8 mei 1764 werd reeds in het kort bericht dat de rust op Java's Oostkust is weergekeerd. Aansluitend op de generale missive van 31 december 1763 verwachtte de Hoge Regering dat betreffende de inlandse zaken de verschillen tussen de keizer en de vorst van Mataram ten einde zouden komen. Deze waren ontstaan door de kwestie van Ratu Bendara, de dochter van genoemde vorst en vroegere vrouw van Pangeran Mangkunegara, die aan het hof van de keizer geaccrediteerd is. Deze hoop op het weerkeren van rust werd bevestigd in de aparte brieven van Willem Hendrik van Ossenberg van 3 en 30 januari, en 7 april 1764. Volgt De Jonge, Opkomst XI, p. 18 r. 1-10. fol. 2042 Maar eigenzinnig als hij is, dringt de sultan nog wel eens aan op zaken die meer bij zijn gemoed dan bij staatskunde passen. Zo noodzaakte hij Van Ossenberg door herhaald aandringen om zijn grote gunsteling raden Sumadiwirja bij de Hoge Regering als tweede regent van Pekalongan voor te dragen. In zijn aparte brief van 8 juni 1764 ondersteunde Van Ossenberg dit met goedbedoelde motieven.) 
Egter geene derselve bij ons van dat gewigt geweest zijnde om in desen af te gaan van een der nodigste vereischtens in het bestuur der Javasche regentschappen, dat namelijk geen boovenlanders het bewind aan de stranden krijgen, en dat vice versa de strandregenten van de vorstelijke hoven vervreemd blijven. So hebben wij dat aansoek dan ook finaal gedeclineert bij onse apparte van den 5 e julij. Want hoeseer wij ook gesteld zijn, en onse ordres eevenals die van U Wel Edele Hoog Achtbare daar heenen leiden om door minnelijke wegen den inlander aan de belangens der maatschappij te attacheeren en hen onse bijwooning of overheering aangenaam te maaken, so heeft men ook weer in dit geval een tijdigen ernst niet minder noodsakelijk g'acht. Gelijk men daardoor ook hoopt in desen g'effectueerd te hebben dat voormelde zijn hoogheid penetreeren zal, dat men van geen nuttige grondregels zo ligtelijk afgaat, of dat men niet laag genoeg is om hem in alles te wille te zijn, en dat dit ook voor het vervolg hem weerhouden mag om oneige versoeken te doen. 
Volgens de aparte brieven uit Semarang (fol. 2044] van 10 en 15 november 1764 gedroeg de sultan zich hierin boven verwachting en heeft zijn gunsteling Sumadiwirja met een dergelijke tweede protegee, die hij ook bij Willem Hendrik van Ossenberg had voorgedragen, weer aan het hof ontboden. Op gelijke wijze is een verzoek van de panembahan van Madura om zijn geliefde zoon raden Natadiningrat tot regent van Sumenep te benoemen, afgewezen. In zijn aparte brief van 3 januari 1764 had Van Ossenberg er geen moeite mee dit verzoek te ondersteunen. Hoewel de panembahan zich zeer trouw heeft betoond en men het in Sumenep met een regent moest doen die het spoor bijster is en door slechte raadgevers wordt verleid, zou door inwilliging van dit verzoek het evenwicht verstoord worden. Sumenep houdt Madura in toom, en Madura Java's Oostkust. fol. 2045 In een brief van 24 januari 1764 is de panembahan op vriendelijke manier van die benoeming in Sumenep afgehouden, evenals er is vastgehouden aan het geheime besluit van 11 maart 1762 en er op die grond niet is ingegaan op zijn duidelijke suggestie om in Madura op te mogen volgen. De panembahan is aangemaand om als schoonvader de ontspoorde regent van Sumenep weer tot zijn plicht te brengen. Dit is eveneens nadrukkelijk aan Van Ossenberg, en in het bijzonder aan de gezaghebber van de Oosthoek, Henrik Breton bevolen. De laatste ging naar Sumenep, stelde daar orde op zaken, waarop de regent beterschap heeft beloofd. Volgt De Jonge, Opkomst XI, p. 18 r. 11-20. fol. 2046 De onruststoker Pangeran Singasari is, samen met de onbetrouwbare regent van Malang en geleid door de openlijk afvallige ngabehi van Porong, Pasuruan onverwachts binnengevallen. Dat is het eind van Compagnies gebied. Deze stropende bende van 800 man is door een snelle en moedige tegenstand met bloedende koppen verjaagd, zodat de stranden weer geheel van hen zijn gezuiverd. De susuhunan beval zijn onderdanen deze onruststokers te vuur en te zwaard te bestrijden, waartoe de Hoge Regering de sultan eveneens liet aanmanen. Nadere maatregelen zijn te vinden in de aparte 
brieven van de gouverneur van 13 augustus en 20 september, en het antwoord daarop van 21 december 1764. fol. 2047 De regenten hebben nooit voldaan aan de verplichting om voor een bedrag van ƒ 17. 000,- jaarlijks 16. 700 balken van diverse soort te leveren. Omdat de regenten van Pati er 100 kojang rijst voor leverden, zijn ze in het begin van het jaar al voor 300 balken op hun aandeel gekort. De verdeling van leverantie is nu gewijzigd in 13. 300 Ten rechte 13. 400. balken tegen ƒ 13. 514,-. Hiermee wordt zelfs nog iets gewonnen en de inlander is nu ontslagen van een verplichting, waaraan hij toch niet kon voldoen en die hij nu nog niet hoeft te vervullen. Door gebrek aan scheepsruimte voor vervoer is er toch al voldoende hout. Overigens blijkt de rijkdom van de producten van Java's Oostkust hieruit dat er met het regelmatig ophalen van de voorraden in 13 maanden 53 schepen, exclusief de kleine vaartuigen, beladen konden worden. fol. 2048 Hierdoor is hout dat enige jaren oud was en niet klaar lag, zowel als later gekapte partijen volgens een rapport van gecommitteerden door blootstelling aan de lucht niet meer waard om te vervoeren. Het bestuur heeft dit in de brief van 9 juni 1764 aangetoond en verzocht het zonder nadeel voor de Compagnie te mogen verkopen. Er is onder inwachting van de opbrengst slechts publieke verkoop toegestaan. Wat het eerste deel betrof is de Hoge Regering daarbij gebleven. Het bestuur vroeg later hout voor elke prijs te mogen verkopen, daar sommige afgekeurde exemplaren bij opbod onder de ingeboekte kostprijs bleven. fol. 2049 Daarop is bevolen de opbrengst onder deze prijs te laten betalen door degenen die het hout lieten bederven. Wat betreft een ander belangrijk product, namelijk rijst, deed zich tegen de verwachting in de generale missive van 8 mei 1764 het heugelijke feit voor dat door de laatvallende regen het gewas van dit hoognodige voedsel goed is uitgevallen. Dit was te meer wenselijk daar de regenten van Surabaja op hun contingent van verleden jaar van 1000 last, maar 400 last geleverd hebben, ofwel minder dan de helft. Dit alarmeerde de Hoge Regering in eerste instantie zeer en ze vroeg het opperhoofd in de Oosthoek, Henrik Breton, zich te verantwoorden, omdat hij verplicht was om van deze geringe verwerving tijdig melding te maken. fol. 2050 Via het bestuur te Semarang rapporteerde Breton aan de Hoge Regering dat, niettegenstaande de weinig belovende oogst in het vorige jaar, het hele contingent geleverd zou worden. Hiervan spreekt de brief van het bestuur van 4 januari en het antwoord daarop van 28 februari 1764 uitgebreid. Men liet het daarbij, daar Breton door de aanhoudende beloften van de regenten was misleid en omdat ze hem pas op het uiterste moment van leverantie plotsklaps waarschuwden. Wel moet hij in het vervolg beter toezicht houden. De regenten moet worden nagegeven dat het in het najaar van 1763 en het voorjaar van 1764 zeer droog is geweest en dat ze zo een rampzalig tekort niet hadden kunnen voorzien. De Hoge Regering meende dat daarom enige toegevendheid op zijn plaats was, maar was niet ongevoelig voor de problemen waarvoor de regenten haar stelden. fol. 2051 Daar er geen aanleiding voor nadelige gevolgen, of listige praktijken mocht gegeven worden, heeft men de door de regenten aangebodene boete van 6000 Spaanse realen, of ƒ 18. 000,-, voor 600 last te weinig geleverd hout conform de brief van 12 mei 1764 laten betalen. Het bestuur verkeert in grote twijfel of er van de verbouw van cardamom wel iets van belang zal komen. Het schreef dit in zijn brief van 11 oktober 1764 in antwoord op de herhaalde aansporing, laatstelijk nog op 21 december 1764, hiervan zoveel mogelijk te verwerven. Bij herhaling is aangespoord om veel goede indigo te verwerven. De vooruitzichten daarop zijn wegens de late onophoudelijke regens niet gunstig, waardoor naar men zegt veel planten verrot zijn. Om er alles aan te doen wat voor een ongestoorde leverantie fol. 2052 maar mogelijk is, heeft men geprobeerd dit jaar onder de gezonden ƒ 344. 415,- aan contanten het nodige kleingeld niet te laten ontbreken. Maar de herhaaldelijk genoemde schaarste te Batavia en het gebrek daaraan op Java's Oostkust heeft het slechts mogelijk gemaakt om ƒ 58. 875,- aan payement en ƒ 68. 630 aan koperen duiten te leveren. Behalve wat onder het hoofd van Batavia zal worden gezegd, is er, om zoveel mogelijk munten te 
bemachtigen, aan Banda bevolen om voor rsd 10. 000,- koperen duiten te kopen en te Ternate ook zoveel als is te verkrijgen. Deze moeten naar Semarang gezonden worden. Bovendien is 50. 000 pond gewone witte benzoë verzonden. Wegens de grote voorraad te Batavia fol. 2053 is bevolen deze zo hoog mogelijk, of desnoods tegen de inkoopsprijs om te zetten. Deze gom is op Sumatra's Westkust tegen textiel verworven, waarop reeds de voorgeschreven winst werd behaald. Er zijn overigens enige artikelen voor verkoop gezonden en diverse huishoudelijke goederen samen t. w. v. ƒ 210. 358, of met aanrekeningen tot ƒ 17. 314, voor afbetaalde wissels ƒ 242. 185 en de genoemde verzonden contanten in totaal voor ƒ 814. 273 Dit bedrag is onduidelijk. Er is voor ƒ 659. 127 te Batavia ontvangen, waaronder ƒ 8580 in aanrekening. Volgt De Jonge, Opkomst XI, p. 18 r. 22-33. Bovendien zijn ontvangen 8 pantjalangs, fol. 2054 2 sloepen, 2 tandjungpuras, 7 sampans, 4 boten, 5 schouwen, 3 schuiten en 7 Dordse schouwtjes, met een hoeveelheid divers houtwerk. Het was te verwachten dat met het ontvangen oud payement en dat uit het vorige jaar samen t. w. v. 130. 590 1/2 reaal, Java's Oostkust daarvan geheel gezuiverd zou zijn, maar het bestuur meldde in een brief van 23 juni 1764 dat er zowel tegen zijn verwachting, als ook zeer nadelig nog veel in omloop was. Het bestuur verzocht dit tegen een lagere prijs te mogen opkopen, zodat de Compagnie er nog iets op zou winnen. In de brief van 5 juli is dat toegestaan en de reaal zwaarte is op 30 in plaats van 40 stuivers vastgesteld. fol. 2055 Men hoopt dat de inwisseling nu slaagt. Er is te eerder tot vermindering overgegaan, omdat op de ontvangen partijen die naar Bengalen zijn gezonden, bij smelten en essayeren ruim 3 3/8 en nauwelijks 3 4/7 is verloren. In de Bataviase negotieboeken is dit op eerdere winst en verlies afgeschreven, daar vroeger 22 % winst op payement werd bijgeschreven. In de staatrekening over 1762/63 bedroegen de uitgaven ƒ 361. 400, of gelukkig ƒ 26. 872 minder dan de memorie van bezuiniging voorschrijft, en ƒ 25. 223,- minder dan in het voorafgaande boekjaar. Maar de inkomsten bedroegen maar ƒ 373. 599, of ƒ 26. 400 minder dan in genoemde memorie, waarover aansporende vermaningen niet zijn gespaard. Wel waren in vergelijk met 1761/62 de inkomsten ƒ 6300,- hoger. Met meerdere inkomsten, maar ook meerdere lasten is in 1762/63 het resultaat met fol. 2056 ƒ 12. 198 verbeterd. De goede verwachtingen in de generale missive van december 1763 zijn uitgekomen, want bij veiling in plaats van de verpachting drie jaar tevoren, brachten de tollen rsd 2585, of ƒ 6204,- meer per jaar op. Ze brachten ƒ 280. 590,- op. De gouverneur en de mindere dienaren hebben afgezien van 5 % op de zeetollen. Voor de gouverneur was dit een douceur, voor de dienaren een middel van bestaan dat hun bij het algemene reglement was toegekend. Zo komt het aandeel van 30 % voor de gouverneur nog ten goede aan de tolrekening. In de brief van 28 februari 1764 is de gouverneur voor deze afstand geprezen. Hoezeer vermindering van de uitgaven ook wordt nagestreefd, fol. 2057 het noodzakelijke timmerwerk en reparatie wordt niet uit het oog verloren. In de brief van 12 mei 1764 is toegestaan om het huis van de gezaghebber te Surabaja voor rsd 4000 te herstellen, als de huidige, zoals hij heeft aangeboden, en ook zijn opvolgers maar 10 % per jaar als huur, of rsd 400 betalen. De compagnie zal dan de onderhoudskosten dragen. Een bedrag van ƒ 13. 939 voor herstel van het gouvernement en ƒ 816,- voor herstel van een stenen pakhuis te Pekalongan is goedgekeurd. Zoals uitvoerig in de brief van 21 december 1764 naar Semarang vermeld, zijn de maatregelen die de gouverneur op zijn inspectie in juli en augustus voor de noodzakelijke verbetering van de vestingwerken etc. te Pekalongan en het nabijgelegen Tegal heeft genomen, goedgekeurd. Op tekort in hoeveelheid of kwaliteit is men als gebruikelijk niet minder oplettend geweest. fol. 2058 Wie daaraan schuldig waren, zijn daarvoor belast, zoals de residenten van Japara en Pekalongan voor verzonden onbruikbaar houtwerk en de resident te Tegal voor balken van mindere dikte dan in de facturen. Men wil dan niet gewagen van de ernstige verwijten die op dit punt gemaakt moesten worden. Hoewel de gezagvoerders van schepen in de cognossement factuur moeten tekenen voor kwaliteit en 
dikte, is bekend hoe losjes ze met grove onderwichten omgaan. Daarom is expres bevolen dat de afschepers zich van een certificaat moeten voorzien, waarin de gezagvoerders verklaren de lading alleszins naar behoren ontvangen te hebben. De vermogens van het weeshuis, proveniershuis, boedelmeesters en diakonie zijn per eind februari 1764 toegenomen, fol. 2059 zoals in de brief van het bestuur van 9 april 1764 is aangeduid. In het garnizoen is het aantal manschappen gestaag afgenomen. In de brief van 11 oktober 1764 klaagt het bestuur dat er 258 man minder dan voorgeschreven zijn. Men kon slechts beloven rekruten te zenden, wanneer die uit Nederland zouden aankomen. Om het tekort te Makassar op te heffen, moesten er 60 man te Surabaja gelicht worden, van wie er maar 40 daarheen zijn gezonden. Men gaat er dan nog aan voorbij dat op Java's Oostkust ongeveer 300 inlanders voor Ceylon gelicht moesten worden. Mr. Pieter Luzac, met wie de lastige sultan niet overweg kan, is als tweede resident bij de keizer aangesteld. fol. 2060 Personalia. Vaandrig Fredrik Martens is overleden. fol. 2061 Kapitein-luitenant Jan Jochem Neuhof is overleden. Personalia. 
Cheribon fol. 2062 Volgt De Jonge, Opkomst XI, p. 19 r. 3-11. Naar Cheribon werd gezonden t. w. v. ƒ 241. 682, waaronder aan contanten ƒ 180. 000,-, 40 pakken textiel in diverse soorten, 125. 021 lb ijzer en diverse benodigdheden voor dit kantoor. Uit de daarheen verzonden 12. 625 lb indigo en 30. 125 lb katoenen garens blijkt dat de afzet daarvan achteruit gaat. Dit is in strijd met de goede verwachtingen die men het vorige jaar vooral van de afzet van indigo heeft gehad, en met de vele aansporingen tot verbetering. Overeenkomstig wat reeds in de generale missive van 20 oktober 1764 is aangeroerd, schijnt het dat de minnelijke weg fol. 2063 niet helpt om de lakse regenten tot hun plicht te brengen, dan wel om ze met het leveren van deugdelijke en grote hoeveelheden hun eigen belang, zowel als het belang van hun volk te laten dienen. Daarom is de resident in een brief van 4 september 1764 bevolen om zulke middelen van dwang te bedenken en voor te stellen, als hij, dichtbij zijnde, meent dat ze de regenten in het rechte spoor zullen brengen.) 
Want, behalven dat men seer schoorvoetende treed om strenge middelen te appliceeren, so pleitede ook voor het tegenwoordige eenigsints ten voordeele van sommige leveranciers, wat het catoene garen aangaat, dat volgens zijnen brief van den 14 e mey passato veele cappasplantagiën door een sterke en heete zuydewind in februarij bevorens versengt en verbrand waaren. Om welke reedenen men hen ook al op het versoek met ƒ 12. 000 aan nieuwe dubbelde stuyvers ten spoedigste assisteerde, als zijnde tot het opkopen van die boomwol uyt andere landschappes, daar voormelde toeval niet geheerst hadde, de bequaamste, of alleen gangbaare munt, en het gereedste middel. 
Volgt De Jonge, Opkomst XI, p. 19 r. 12-27. Daarin bij de weglatingen aan te vullen dat er onder de 8 pikol garen maar 97 lb was van soort letter C en D, en nauwelijks 3 3/5 pikol aan dispens soort. Bovendien dat de afgezette regent van Indramaju onder voogdij van twee oudere inlandse groten door zijn minderjarige zoon is opgevolgd. Dat de gewone man weinig of geen loon ontvangt, blijkt uit de brief van de resident van 26 september 1764. fol. 2065 Willen de regenten hun bezittingen houden, dan moet de gewone man wel tegemoetgekomen worden om hem te bewegen te werken. Het slechte gewas van de rijst was niet alleen de oorzaak dat de sultans de levering van 400 kojang à rsd 16,- de kojang niet konden uitvoeren, maar dat er ook niet voor hun rekening ingekocht kon worden. Indien noodzakelijk ging de Compagnie, om niet van de bekende traagheid van de regenten afhankelijk te zijn, zelf daartoe over. Omdat niet het onmogelijke geëist kan worden, is toegestaan desnoods van inkoop af te zien. Over de andere producten valt niets bijzonders te melden. Twee houtvlotten die op 5 oktober 1764 van Indramaju zijn vertrokken, fol. 2066 zijn door de vroeg opstekende westelijke wind niet alleen opgehouden, maar moesten zelfs uit het zicht van de wal wegens zwaar weer en tegenwind door de convooi- en sleepvaartuigen verlaten worden. 
In onzekerheid of er nog iets van terecht komt, is in een brief van 21 december 1764 bevolen dat vlotten nooit meer na eind september mogen vertrekken. Uit de brief van 14 mei 1764 van de resident is gebleken dat in de bovenlanden het moorden en roven ongeremd in zwang is, zonder dat de vorsten daar iets tegen doen. Er is bevolen dat de resident een gecombineerde vergadering van regenten belegt, om hun er het ongenoegen over duidelijk te maken dat dit kwaad voor land en volk niet wordt tegengegaan. Als de bevelen daartegen niet worden vernieuwd en uitgevoerd, zoals onder andere fol. 2067 dat een buurtschap, of negorij, de schade van het geroofde daar, of in de omgeving daarvan moet dragen, en de regenten deze rooftochten niet tegengaan, dan zal men daartegen direct uit Batavia enige commando's zenden. Deze hartige taal is nog niet aan de regenten doorgegeven, doordat volgens de brief van de resident van 28 september 1764 de sultan van Cheribon naar de buurtschappen in de bovenlanden was vertrokken, toen dit besluit werd ontvangen. Zo weet men ook niet welk gevolg de toewijzing van het omstreden stuk land Kajulandejan aan de panembahan, tegen de aanspraken van de sultan in, heeft gehad. In de generale missive van 31 december 1763 is daarover reeds gesproken. Deze kwaadwillige daden hebben zich niet verder uitgebreid, want de resident meldde er niets over. Hoewel hij aan de onveiligheid in de bovenlanden het verval van de handel daar heeft geweten, en op 22 oktober 1764 fol. 2068 uitgebeid schreef dat er daar de eerste jaren geen goederen te verkopen zouden zijn, laat hij dit argument nu achterwege en schrijft de huidige situatie toe aan het door de roverij geschonden krediet. De koopman kreeg daardoor zware slagen te verduren, het land zat vol met handelswaar en de textiel en het ijzer moesten van jaar tot jaar opgeslagen worden. Bovendien kon te Batavia aan ieder naar wens geleverd worden en wel, volgens de resident, tegen lagere prijzen, zodat hij deze goederen niet meer heeft besteld. Zonder zich in de manier van handelen daar te mengen, heeft de Hoge Regering overwogen dat textiel en ijzer net zo goed te Batavia afgezet kan worden en dat het er niet toe doet, waar de winsten gemaakt worden. Daarom is besloten, evenals op Java's Oostkust en te Bantam, voor altijd te Cheribon fol. 2069 geen textiel en ijzer meer te verkopen. In 1763/64 waren de inkomsten uit de handel ƒ 23. 014. Zoals reeds in de generale missive van 31 december 1763 met redenen omkleed werd verwacht, zijn de inkomsten uit verpachting inderdaad aanzienlijke afgenomen. De domeinen brachten ƒ 1560,- minder per maand op dan drie jaar eerder, waardoor de inkomsten, na aftrek van de jaarlijkse uitkering aan de vorsten van ƒ 7050,- en de geschenken aan hen van ƒ 3017, op ƒ 72. 887 zijn uitgekomen. Dit is ƒ 20. 416 minder dan in 1762/63, waardoor 1763/64 in vergelijking met de memorie van bezuiniging fol. 2070 op de inkomsten een negatief saldo van ƒ 41. 712 aangeeft. De uitgaven bedroegen in 1763/64 maar ƒ 17. 128, terwijl die in de memorie van bezuiniging op ƒ 20. 346,- zijn begroot en ze in 1762/63 ƒ 17. 441 waren. Daarover is tevredenheid betoond, want het verbetert te Cheribon en elders de toestand van de Compagnie. Voor huishoudelijke zaken wordt naar de hierboven genoemde gewisselde brieven verwezen en naar de besluiten in de verzonden brieven van 13 maart, 4 september en 20 december 1764. 
Bantam fol. 2071 Volgt De Jonge, Opkomst XI, p. 19 r. 5v. o. - p. 20 r. 3v. b. Ter betaling van deze peper en kapok en voor overige uitgaven is aan contanten naar Bantam verzonden ƒ 280. 614 en aan diverse benodigdheden voor ƒ 43. 460. De berichten van de resident te Lampong Tulangbawang van 26 augustus en 5 november 1764 over het pepergewas in de Lampongse districten zijn zeer ongunstig. Om die cultuur te bevorderen fol. 2072 stelt de resident als het beste middel voor dat enigen uit het kleine garnizoen samen met een dienaar van de koning deze districten telkens bezoeken. Daartoe is bevel gegeven, daar het de inlander steeds aanzet zijn tuinen in behoorlijke staat te houden, hem aan nieuwe aanplant doet denken en de onaangename gevolgen van geringe geschillen tussen de hoofden tijdig door bemiddeling doet vermijden. De oplettendheid van de resident valt te prijzen. Daar de leveranciers slechts wachtten op schepen om de peper af te voeren, is de resident bevolen de koning aan te sporen die snel te zenden. De koning is voortdurend aangespoord de verbouw van peper voort te zetten en de commandeur is bevolen hem in te prenten dat dit zowel in zijn belang, als in dat van zijn land is. Het deed bijzonder genoegen dat fol. 2073 uit de brieven van 12 juli en 1 oktober 1764, en het bijgesloten rapport over de inspectie van de tuinen is gebleken, dat er sinds juli 1763 ruim 700. 000 ranken zijn aangeplant en dat er nieuwe grond is aangewezen voor nog eens 800. 000 à 900. 000 ranken. De koning veroordeelde 72 hoofden die hun werk slechts deden, om voor de kost aan de publieke werken te arbeiden, totdat hun onderdanen hun aandeel in bomen geplant hadden. Het rapport meldt bovendien dat er geen nootmuskaat of koffie is aangetroffen. Hierover is buitengewone tevredenheid getoond onder het bevel het in de gaten te houden. Dit zal zeker de ambitie van de dienaren en de goede voornemens van de vorst stimuleren, alsmede de welberaden besluiten van de huidige rijksbestuurder doen uitmunten. Om de vorst te plezieren fol. 2074 is hem, net als verleden jaar met vrucht is geschied, tot eind maart 1765 uitstel verleend voor de betaling van 12. 000 Spaanse realen. Dan loopt de laatste termijn af en moet de hele som ineens worden betaald. Daartoe was al eerder besloten, daar de vorst beloofde op zijn schuld uit oktober 1763 groot 5000 Spaanse realen, af te lossen. Volgens de brief van de commandeur van 17 november 1764 is dit geschied. Om aan de hof- en inlandse zaken die in de generale missive van 8 mei 1764 zijn behandeld, voorbij te gaan, dient vermeld dat, hoeveel moeite er ook bij de koning is gedaan tot verdubbeling van het onderhoudspensioen voor zijn broer, zijn vrouw, vier kinderen en verder gevolg die in het begin van dit jaar naar Ambon zijn gestuurd, dit vergeefs is geweest, daar deze maar 500 Spaanse realen wilde verstrekken. Dat kwam door het opstoken door de bekende rijksbestuurder fol. 2075 Tisna Nagara, die toentertijd in de blakende gunst van de vorst stond. Maar na de val van die intrigant, die spoedig naar Banda gezonden zal worden, toonde de vorst meer broederlijke liefde en vroeg in een brief, die op 1 mei 1764 werd ontvangen, de terugkomst van zijn broer Pangeran Mohammed c. s. Daar er door de verandering in het bestuur geen onheil meer te vrezen was, is dit toegestaan. De verwijdering was slechts geschied voor de wederzijdse vrede en wegens de eerdere woede van de vorst. Er is naar Ambon bevel gegeven om de prins met zijn gevolg in het voorjaar naar Bantam te laten terugkeren. Volgt De Jonge, Opkomst XI, p. 20 r. 4-20. fol. 2076 Raden Sadar was voor verder transport op Edam vastgezet, waarvandaan hij is verdwenen. Vermoedelijk is hij verdronken. Zijn vijf slaven fol. 2077 zijn in dienst van de Compagnie naar Ceylon gestuurd. Dit is uitgebreider behandeld in de aparte brieven van de commandeur van 27 en 28 mei, en 4 juni, en in de uitgaande brieven van 29 en 30 mei, en 4 september 1764. Volgt De Jonge, Opkomst XI, p. 20 r. 22-28. Hoewel de oudste zoon van Abu Bakar van laag allooi is en zich sinds het arresteren van zijn vader niet aan het hof heeft durven vertonen, is er geen twijfel fol. 2078 dat hij zonder moeite gepakt kan worden. De laatste brief van de resident van 5 november 1764 geeft hoop dat dit door een verbetering van zijn gedrag niet meer nodig is. Volgt De Jonge, Opkomst XI, p. 20 r. 29-33. Buiten die voor Lampong Semangka, waren de uitgaven zo hoog door de in 1763/64 noodzakelijke reparaties aan het fort Speelwijk en zijn gebouwen. Naast het relaas in de generale missive van 31 december 1763, is daar slechts over te zeggen dat er gezien deze hoge uitgaven op zuinigheid is aangedrongen. fol. 2079 Men hoopt het resultaat daarvan te zien bij het gereedkomen van het buitengewone timmer- en metselwerk. Voor opmerkingen over de geringe inkomsten wordt eveneens naar genoemde generale missive verwezen. Betreffende de overlopers genoemd in de generale missive van 20 oktober 1764 is bevolen de jol, of het vaartuig, waarmee de vreemdelingen zijn aangekomen, vast te houden totdat dit wordt opgeëist. Het verzoek te Bantam van de kapitein van het particuliere Engelse scheepje The Spencer om een zwaar touw en wat rijst is niet alleen afgewezen, fol. 2080 maar hij is ook gemaand snel te vertrekken. In dergelijke gevallen moet steeds volgens de bekende bevelen gehandeld worden. Een kopie van de memorie van overgave door de aftredende commandeur Thomas Schippers aan zijn opvolger Johannes Reijnouts is bijgesloten. Hij droeg per eind mei 1764 de contanten en bezittingen van de Compagnie over. In plaats van de overleden onderkoopman Evert de Gimmer werd de boekhouder Jacob Wils Jr tot beëdigd scriba aangesteld. Batavia fol. 2081a] Het voornemen in de generale missive van 31 december 1763 om de tekst van de Statuten van Batavia na te zien en te redigeren, zoals dit bij besluit van 5 juni 1761 aan opperkoopman Jacobus Johannes Craan werd opgedragen, is uitgevoerd. Met de nodige annotaties is op voorstel van de Gouverneur-Generaal de tekst ter revisie aan de raden extraordinaris Pieter Haksteen en mr. Willem Arnold Alting voorgelegd, die het redigeren reeds eerder werd opgedragen. Bij besluit van 26 november 1764 hebben zij deze opdracht met genoegen aanvaard. Wegens het klimmen van jaren en voortdurende ziekte is raad ordinaris Jurgen van der Spar [fol. 2081b] op verzoek ontheven van de beschrijving van Ambon, wat voorlopig aan de tweede secretaris van de Hoge Regering, Paulus Godefridus van der Voort werd opgedragen. In de generale missive van 20 oktober 1764 is het kleine aantal leden in de Raad van Justitie reeds vermeld en in de vergadering van 14 december wees deze raad in een notitie nog eens op zijn zwakte door de aanhoudende ziekte van mr. Jacobus van Haaften en de lichamelijke zwakte van mr. Gerard Mulier. Daarom zijn aan deze raad koopman en oud-schepen Olphert Elias en koopman Lieve Nicolaas Meijboom toegevoegd. Meijboom is op zijn verzoek weer ontslagen en vervangen door hoofdchirurgijn Henricus van Santen. Inmiddels zijn nog fol. 2082 de huidige hoofdadministrateur te Nagapattinam Henricus Leembrugge en de koopman en oudschepen David Julius van Aitsma als lid aan de Raad van Justitie toegevoegd. De het voorgaande jaar benoemde advocaat-fiscaal mr. Wouter Rudolph van Zenden is na aankomst in deze raad geïntroduceerd, alsmede het zojuist met de Amerongen aangekomen extra-ordinaris lid mr. Joachim van Plettenberg. Beiden legden de eed af. De verkiezing van Van Plettenberg is nog niet van Heren XVII ontvangen, maar in de brief van 22 oktober 1764 uit de Kaap de Goede Hoop en in de monsterrol van de Amerongen wordt hij wel als zodanig vermeld. De drost van de Bataviase Ommelanden Jan Jacob Korp is overleden. Als zijn opvolger werd Jan Hendrik Pook aangesteld, die als secretaris van de Raad van Justitie is opgevolgd door fol. 2083 Gijsbert Jacob Welgevaren. Pook heeft eerst ƒ 562 in de kas gestort als boete van revisie en appel en voor een tekort in de kas. De nodige veranderingen en aanvullingen op de ceremonie van revisie zijn in het besluit van 5 juli 1764 te vinden. In de generale missive van 20 oktober 1764 is reeds bericht dat de resident van Airhadji Christiaan Ernst van Sijffert wegens aanzienlijke tekorten voor het gerecht was gedaagd. Ondanks zijn uitgebreide verweer zag de Hoge Regering geen reden om op het besluit van 12 oktober om hem naar de Raad van Justitie te verwijzen, terug te komen. fol. 2084 Volgens een extract uit de criminele rol van deze raad is de gewezen resident van Baros, Coenraad Meertensz, die men op een adres van de interim advocaat-fiscaal Paulus Ferriet op 6 maart 1764 had laten vervolgen, veroordeeld een tekort in de kas van ƒ 19. 871 met een rente van 3/8 te voldoen. Wegens de geringe kans dat Meertensz dit bedrag kan voldoen, is de afschrikkende werking van zo een vonnis gering. Daarom is Ferriet niet alleen bevolen dit bedrag gerechtelijk in te vorderen, maar Meertensz ook strafrechtelijke te laten vervolgen voor het voor eigen gewin onverantwoord in de waagschaal stellen van Compagnies goederen. Een door Meertensz fol. 2085 ingediend verzoek om onder gerechtelijke borg vrijgelaten te worden, is afgewezen. Daar de pantjalang Reuk uit Palembang is aangekomen, heeft de Hoge Regering de gewezen schipper Johannes Jacobus de Trein van vergoeding daarvan ontheven met intrekking van die opdracht aan de advocaat-fiscaal. De baljuw heeft enige pakken textiel uit de Westerkwartieren, die tegen de recente orders particulier gesmokkeld waren, achterhaald en de waterfiscaal ontdekte zeer verboden smokkel in koffiebonen. De verdenking daarvan op de oudburger luitenant Jan Adam Keuscher leek door zijn vlucht maar al te waar te zijn. Op 12 oktober 1764 is zijn verzoek om vrijelijk te mogen terugkeren afgewezen, is de textiel en al het andere gemerkt en is toestemming gegeven voor verkoop daarvan. Maar enige equipagegoederen in zijn boedel, fol. 2086 die door de secretaris van de Raad van Justitie als bewaarnemer wordt beheerd, alsmede ruim 257 pikol poedersuiker en 291 1/2 pikol koffiebonen zijn bij besluit van 23 oktober en 9 november 1764 onder taxatie overgenomen.) 
Maar hoe verschrikkelijk ondertusschen ook de straffen zijn die tot beteugeling van het sogenaamd amokspelen, of moedwillige moorden, en het geweysde bij de respective rechters is ten uytvoer gebragt, so heeft het egter gescheenen dat die weynig of niet hebben kunnen effectueeren, om die gruweldaden in te binden. En zulks niet onwaarschijnelijk, omdat zulke booswigten, bij aldien se selfs niet gevaarlijk gekwest zijn, eerst op de ordinaire tijden g'excuteerd worden, wanneer het door hun gepleegde feit genoegsaam uit het geheugen van de meeste der aanschouwers die het dan nog bijwonen is. En daarom hebben wij om dat toenemend quaad soveel mogelijk tegen te gaan, de beyde collegiën van justitie gequalificeerd om tegen meermelde amokspeelers, wanneer zij op heterdaad, of maar met het minste geweer, worden g'apprehendeert, de plano te procederen, en, hetzij deselve gequets zijn of niet, hen met de rigoureuste straffe te laaten executeeren omtrent de plaats daar het delict geperpetreerd zij. 
Uit het College van Schepenen zijn de burgerleden David de Cordua en Gijsbert Jan Feith ontslagen en daarin zijn de burgers Johannes Wassenberg en mr. Jan Hendrik Tervijn benoemd. Bij besluit van 29 mei 1764 zijn de president en de overige leden voor een jaar herbenoemd. Over het voorzitterschap van het College van Weesmeesters is in de oktoberbrief reeds gesproken. In de plaats van de afgetreden vice-voorzitter Noach Bouquet is het burgerlid Jan Kiers benoemd, en de hierbij vrijgekomen plaats, alsmede die door overlijden van het burgerlid Jacobus Mestezaat, zijn ingenomen door oud-koopman François de Valbert en burger Anthonij Hellemans. Als beëdigd klerk van de Weesmeesters fol. 2088 is, door het vertrek van Gijsbert Jacob Welgevaren naar de Raad van Justitie, assistent Diderik Heijman benoemd. Het kapitaal van wezen onder de Weesmeesters bedroeg per eind augustus 1764 ƒ 5. 636. 693, waarover de kamer over een bedrag van ƒ 3. 140. 872 rente moet betalen. Het kapitaal van Heemraden bedroeg bij het sluiten van het jaar 1762/63 een bedrag van ƒ 116. 161, wat door meer uitgaven dan inkomsten ƒ 4749 minder is dan het voorafgaande jaar. Desalniettemin is op verzoek van Heemraden de oud- burgerkapitein een douceur van ƒ 2880,- toegekend, niet alleen voor het volgens besluit afdammen van de mond van de Mokervaart en het graven van een nieuwe vaart, maar ook voor in de aanneemsom enige onvoorziene kosten. fol. 2089 Maar hij blijft wel gedurende een jaar en zes weken na voltooiing van het werk en de aanneemsom aansprakelijk voor de deugdelijkheid en echtheid van het werk. Als voorzitter van Heemraden is de genoemde drost Jan Hendrik Pook benoemd en, wegens het repatriëren van brigadier Gerardus Beylanus de Wendt en het aftreden van het burgerlid Jacobus Ribalt, zijn tot leden benoemd kolonel Jean Baptist Roussel en majoor van de artillerie Claudius Antoni van Luepken. In plaats van het onder Timor genoemde verkozen opperhoofd is tot secretaris van Heemraden de gewone klerk van de algemene secretarie Fredrik Severin benoemd. Daar Gijsbert Jan Feith als tweede vendumeester werd aangesteld, is burgerschepen Cornelis Domburg tot mede commissaris van de Bank Courant en Bank van Lening benoemd. Per eind november 1763 bedroeg het kapitaal van de bank fol. 2090 de aanzienlijke som van ƒ 3. 244. 384. In het besluit van 11 december 1764 is vastgesteld dat dit kapitaal per eind november 1764 was verminderd tot ƒ 1. 655. 976,-. Daarom is het op het voorstel van de directeur en commissarissen van de bank, op basis van een extract uit hun besluit van 8 december, toegestaan om 2 % rente op de deposito's in plaats van 1 % te vergoeden. Als vice-president van de Commissarissen van Huwelijkse en Kleine Gerechtszaken werd Philip Fredrik Behrends vervangen door het burgerlid Hermannus Laurens Disscher en in zijn plaats en die van de ontslagen Theodorus Muller, zijn Anthonij Diderik Mourits en fol. 2091 Pieter Laurenson als burgerleden verkozen. Bij Boedelmeesters is wegens het repatriëren van het burgerlid Ciprianus van Steenis als opvolger de burger Carel Roos benoemd. Het kapitaal van dit college was per eind augustus 
1763 ƒ 301. 960, wat door meer inkomsten dan uitgaven ƒ 27. 353 meer is dan per 1 september 1762. Over de burgerlijke en stadszaken valt te melden dat de procureur Johan Hendrik de Blecourt is overleden en werd vervangen door de als konstabelmaat aangekomen Evert van Asperen. Deze is evenwel overleden en daarop zijn nog de klerk op de secretarie van Schepenen mr. Johannes Nicolaas Bestbier en die bij de Raad van Justitie Hermanus Tegelaar tot procureur aangesteld. fol. 2092 De eerste vendumeester Pieter Mossel is gerepatriëerd en opgevolgd door de tweede vendumeester Steven Lieve Garrison. Bij besluit van 24 augustus 1764 is de net aangekomen medisch dokter Gerardus Maas naast Samuel Christiaan Kriel als stadsdokter aangesteld. Zij zullen beurtelings dienst doen, waarvoor Maas zonder enige verdere honorering de beschikking over de helft van de geneesmiddelen krijgt. Na examinatie is Christina Durant, weduwe van de assistent Van Grol, tot stadsvroedvrouw aangesteld. Ook Anna de Jong, huisvrouw van de opperchirurgijn Dolphijn, is in die functie benoemd, daar zij als zodanig door de bewindhebbers van de kamer van Zeeland was uitgezonden. Daar de meeste uit de dienst ontslagen inlandse soldaten en matrozen onvermogend zijn, fol. 2093 is op 5 oktober en 3 december 1764 besloten ze te ontslaan van het zegel van rsd 25,- op een vrijbrief, maar ze te laten volstaan met een extract uit de aantekening van burgervrijdom met een zegel van 6 stuiver. Daarbij wordt het uitvoeringsgeld voor de klerken op de secretarie niet geheven, wat van toepassing zal zijn te Batavia en de buitenkantoren. Ds. Nicolaas Brouwer en ds. Wilhelmus Johannes Swemmelaar zijn overleden. Voor de eerste vacature is ds. Cornelis Grisse uit de Maleise gemeente op Ambon beroepen. Daar hiermee het aantal Nederlandse predikanten weer op de vastgestelde zes is gekomen, is op Onrust ook een permanente plaats voor een dominee ingesteld, waarvoor ds. Jan Rudolph Waschmuth is gekozen, die voor Ambon geschikt was geacht. [fol. 2094a] Het kapitaal van de gereformeerde kerken van ƒ 24. 984 per eind december 1762 is per eind december 1763 toegenomen tot ƒ 27. 229 en dat van de Lutherse Kerk in dezelfde periode van ƒ 9062 tot ƒ 25. 913.) 
De middelen van de Diaconij bedroegen meede ter evengenoemde tijd ƒ 165. 112, 1,- behalven de te vorenstaande reekeningen tot ƒ 115. 243, 18 1/2 en zijn dus geduurende het jaar 1763 verminderd met ƒ 2381, 17 3/4 Want onder ultimo december 1762 was het suyver capitaal der armen ƒ 167. 493, 18 3/4 terwijl de credit staande reekeningen toen sommeerden ƒ 113. 513, 7 3/4 . 
Het kapitaal van de leprozen is over 1 juli 1763 tot eind juni 1764 toegenomen met ƒ 1459 en was toen ƒ 105. 344. Als buitenregent van de hospitalen is, wegens de repratiëring van brigadier Gerardus Bylanus de Wendt en van opperequipagemeester Hendrik Booms, het huidige hoofd van de militie [fol. 2094b] en opperequipagemeester Hendrik Swart aangesteld. Op voorstel van de directeur-generaal moeten de patiënten in het moslim hospitaal niet meer hun kostgeld en halve gage inleveren, maar net als Europeanen hun volle gage. Aan dit hospitaal werd van 1753/54 tot 1762/63 ƒ 69. 587 besteed en zelfs, als de gehele gage in die tien jaar was ingehouden, nog steeds ƒ 32. 309. Het behouden van de halve gage maakte van de patiënten maar luiaards. Mocht deze verandering in Surat of Bengalen onoverkomelijke moeilijkheden geven, dan is er nog tijd genoeg deze weer terug te draaien. Betreffende de gelden en transacties is al herhaaldelijk gewezen op het gebrek aan kleine munt, fol. 2095 vooral van koperen duiten. Daar er van deze munten uit Nederland niets meer valt te verwachten, is op 6 november 1764 besloten te Batavia van Japans koper geld te laten slaan met een gewicht zoveel mogelijk gelijk aan de Hollandse duit, met aan de ene kant in het Nederlands en aan de andere kant in het Maleis met Arabische letters Duit Javas. Dit zal nodig zijn, totdat de vier ton aan duiten die op 26 april en eind december 1763 bij Heren XVII werd besteld, zijn ontvangen. Hiervan is in de generale missive van 20 oktober 1764 nog eens melding gemaakt. Bij besluit van 6 december 1764 zijn de toen al geslagen duiten aan de grootkassier geleverd.) 
Uit oorsaake van de groote schaarsheyd aan roulerende zilvere speciën in het gemeen, en zulks tot geen geringe belemmering van den buiten des seer kwijnenden handel, die ons niet dan een sorgelijk vooruytsigt baarde van een ongemeene lage verpagting der tollen, alsmeede om sodanige verdere redenen, als bij eerst geciteerde resolutie geëxtendeert zijn, beraadslaagden wij toen ook, om gelijk in anno 1747, aan particulieren vrijheyd te verleenen tot het laaten slaan van 30 stuyvers stukken, of sogenaamde Javasche ropijen, waarvan wij de swaarte op 23 stuyvers en het gehalte op 10 penningen stelden, item de inscribtie bepaalden als op de bevoorens geslagene goude en zilvere Batavische munt, latende de tegenswoordige tot voorkoming van besnoeying teffens cartelen. 
Conform het bevel van 11 oktober 1749 worden van de nieuw geslagen ropia's en duiten met de nu vertrekkende schepen elk vier monsters meegezonden. Bij besluit van 8 oktober 1764 is omgeroepen dat de dubbele stuiver, die bij het plakkaat van juni 1745 op 2 1/2 stuiver of 10 duiten werd bepaald, daarvoor onbeperkt gangbaar moest blijven, wanneer de munt op beide zijden zichtbaar is. Sommige lieden wilden die munt niet meer accepteren, fol. 2097 wanneer ze wat oud was. Dat komt in deze tijden slecht uit. Ter meerdere veiligheid van de grote geldkamer is op 21 augustus 1764 besloten om aan ieder van de twee opperkooplieden van het kasteel een sleutel te geven, zodat niet één, maar ze beide gelijk voor de gelden verantwoordelijk zijn. Met de schepen van de eerste bezending is al een bericht van de gewone gecommitteerden in die schatkamer meegezonden dat er bij 8800 mark baarzilver die met de Walcheren, Vosmaar en Torenvliet is aangevoerd, een tekort van 97/128 mark is ontdekt.) 
De ingekogte artikelen geduurende den loop van dit jaar bestaan in 
468 11/16 mg. goud 5716 217/512 realen baarzilver 72. 325 ponden spiaulter 84. 000 '' of 672 picols, Japans staafkoper 3. 412. 340 '' tin Bancas 1. 191. 287 '' zwarte peper 125 '' witte dito 30. 791 '' koffijboonen Bourbonse 2. 069. 588 '' dito Jaccatrase 100. 008 '' dito Cheribonse 5120 1/2 '' indigo Jaccatrase in zoort 9666 '' cattoene gaaren '' ''661. 836 '' kandijzuyker 4. 608. 621 '' poederzuyker 17. 990 '' kurkuma Javas 6240 '' poetjoek Sourats 1903 pees patolen dito 10. 050 bossen bindrottings 71. 350 pees strozakken 
en diverse andere kleinigheeden, tesamen in gelde belopende een schoon capitaal van ƒ 2. 266. 024, 6,-. 
Volgens het besluit van 6 december 1764 zal evenals verleden jaar 700 pikol staafkoper à rsd 30,- het pikol van de dienaren te Japan aangenomen worden. Echter is tevens besloten om het particuliere vervoer van staafkoper te verbieden, tenzij de Japanners het aan de dienaren hebben opgedrongen, of het vrijwillig leverden. In dat geval wordt er niet meer voor betaald, fol. 2099 dan de prijs waarvoor de Compagnie het daar zelf inkoopt. Bij genoemd besluit wordt bovendien 20. 000 pond Satsumase kamfer van de pas teruggekeerde dienaren overgenomen voor 8 stuivers het pond, of wat de Compagnie er voor betaalt. Immers bij besluit van 18 juni 1762 is de particuliere handel in dat gom verboden. 
Omdat de dienaren aan het hof te Nagasaki op een bestelling van 40. 000 pond gerekend hadden, drongen zij de dienaren deze kamfer op. Uit het besluit van 19 mei 1764 blijkt dat dit niet verwonderlijk is. Opdat er van de dwingelandij van de Japanners geen misbruik wordt gemaakt, moet dwang steeds onder ede worden bevestigd. Op 21 december 1764 is besloten om 20 kisten met rode Franse wijn tegen 15 à 16 stuivers de fles op te kopen. fol. 2100 Deze waren voor Ambon en Banda bedoeld, daar het bier, waarvan men met andere dranken niets in voorraad had, te duur was om bij particulieren in te kopen. Met enige zaken van weinig belang zijn de volgende waren voor ƒ 1. 548. 177 verkocht. Volgt De Jonge, Opkomst XI, p. 21 r. 3-12. In genoemd bedrag was gezochte en niet gezochte, onbeschadigde en beschadigde textiel begrepen, zoals 120 pakken diverse soorten met een winst van 50 % t. w. v. ƒ 159. 532, waarvan de koper ƒ 72. 000,- op de hand heeft betaald en voor het overige 6 maanden uitstel van betaling kreeg. fol. 2101 Volgens de besluiten van 26 en 28 juni 1764 is voor de uitgestelde betaling een toereikend onderpand verstrekt. Volgens het besluit van 30 augustus 1764 is bij de openbare verkoop van 120 pakken Coromandelse textiel ruim 50 7/8 winst gemaakt, bij verkoop van 16 kisten Bengaalse zijdenstoffen bijna 40 3/4 winst en bij verkoop van 25 pakken Suratse textiel en 613 patolen 30 1/8 winst, of in totaal ƒ 163. 430. Volgens de besluiten van 12 oktober en 23 november 1764 is op enige in de pakhuizen aangetroffen pakken voor verschillende doeleinden ruim 27 % winst gemaakt met een bedrag bij verkoop van ƒ 50. 048. Daar de inlanders genoegen nemen met een Javaans weefsel in plaats van patolen, zijn er volgens besluit van 26 oktober 1764 nog 195 pakken Suratse katoenen patolen in voorraad. Daarom is deze partij met een waarde van ƒ 114. 880 met een winst van 12 % op 6 maanden krediet verkocht. fol. 2102 Dit is dezelfde termijn als op 30 oktober wegens de slechte tijden en de armoede van de kooplieden aan de vendumeesters is gegund. Daarbij is, in plaats van de verzochte stilstand van verkoop door de Compagnie van drie jaar, beloofd om gedurende twee jaar geen patolen te zullen verkopen. Er is een aanzienlijke partij van 555 pakken Coromandelse, 17 pakken Bengaalse en 195 pakken Suratse diverse textiel die deels eerder te Batavia gevraagd werd, deels van buitenkantoren was teruggezonden, ofwel eerst daarvandaan was besteld, maar later was afbesteld. Daarmee zat men niet minder in zijn maag, daar ze het voorafgaande jaar bij de veiling niet verkocht was, of sommige soorten zelfs beneden de inkoopsprijs opgehouden waren. Om ze niet langer renteloos te laten liggen is daarom op 23 maart 1764 besloten de eerste en derde soort respectievelijk met 25 % en 15 % winst te verkopen, vooral omdat de gekleurde textiel bij lang liggen verbleekt. fol. 2103 Daardoor zal er op de pakken die van buitenkantoren zijn teruggestuurd, wel geen aanvaardbare winst, of zelfs verlies zijn gemaakt. Op 22 mei werd gerapporteerd dat er slechts 83 pakken Coromandelse textiel met 26 3/4 winst voor ƒ 55. 352 verkocht waren en 18 pakken Suratse textiel met 15 3/4 voor ƒ 7973 en dat het overige met aanzienlijk verlies was opgehouden. De Hoge Regering bleef toen bij het besluit van 23 maart 1764. Om geen tijd te verliezen is het stopgezette onderzoek hervat. Zestien deskundigen moesten aan de opperkooplieden van het kasteel rapporteren of de lengte en breedte wel klopte, wat de kwaliteit van de textiel was en waarom ze niet gewild was. fol. 2104 De opperkooplieden werd opgedragen na te gaan in hoeverre de prijzen waarvoor de textiel was ingeboekt, per soort verschilden van de gevolgde aanrekeningen over 5 jaar. Uit schriftelijke rapporten, die in de vergadering van 26 oktober 1764 zijn behandeld, is gebleken dat doeken uit 300 pakken in het algemeen van goede kwaliteit waren, de maten klopten en dat ze voor het merendeel voor minder, veel gelijk en weinige iets duurder waren aangerekend dan de voorafgaande jaren. Volgens de onderzoekers kon de ongewildheid derhalve aan niets anders dan aan de slapte in de textielhandel worden toegeschreven. De Hoge Regering legde zich hierbij neer en heeft besloten om 19 pakken waaraan enige gebreken waren geconstateerd, voor de geldende prijs te verkopen. Op het inkoopbedrag van fol. 2105 ƒ 11. 587 is een verlies van ƒ 3004, of bijna 26 % geleden. Het is even onaangenaam dat volgens het besluit van 12 juni 1764 op voor Perzië bestelde textiel in eerste instantie op papier weliswaar een winstje van ƒ 2762 op de kostprijs van ƒ 135. 139, of bijna 7 7/8 werd behaald, maar 
als de rente op het geïnvesteerde geld wordt gerekend dan is er veel meer op verloren. Daar er bij besluit van 12 augustus 1761 afgezien is van het zenden van textiel naar Perzië en er geen andere uitweg voor was, gaat de Hoge Regering ervan uit dat Heren XVII deze handelwijze zal goedkeuren. Volgens het besluit van 8 mei 1764 zou men eerst proberen er een acceptabele winst op te maken, maar dat was tevergeefs geweest. Op enige partijtjes beschadigde textiel genoemd in de besluiten van 4 en 21 september, 9 en 30 oktober en 21 december 1764 is bij een inkoopsprijs van fol. 2106 ƒ 11. 642, na aftrek van wat verloren was, ƒ 2468, of bijna 21 1/5 verdiend. Daarentegen is op een bedrag van ƒ 7866 wegens enige beschadigde monsters van manufacturen uit Nederland, 3268 lb vervalst Siams tin uit 1763 dat uit Kharg was teruggestuurd, 779 beschadigde roggenvellen en diverse kleinigheden ƒ 2926, of 37 1/6 verloren. Dit is conform de besluiten van 22 mei, 30 augustus, 21 september en 27 november 1764. Voor de handel op Japan zijn 640 beschadigde pelings, 800 lb onbruikbare zaadlak en 25. 407 roggenvellen afgekeurd. Op 119 lb ruinaswortels, die om bederf te voorkomen zijn verkocht, is ƒ 8066 verlies geleden. Een restant Bima's wortelhout van 351. 022 lb, dat in 1760-1762 was aangevoerd, maar niet meer uit Nederland werd gevraagd fol. 2107 en in Azië niet is te verkopen, t. w. v. ƒ 7507 bracht maar ƒ 1898 op. Het verschil is ten laste van een restant sapanhout van 1. 529. 432 3/4 lb gebracht dat voor ƒ 38. 425,- staat ingeboekt. De verkoopsprijs daarvan is ƒ 3,- de 100 lb wat dus uitkomt op ƒ 45. 883,-, wat meer is dan voor Bima's verfhout wordt gerekend. Een partij van 12. 250 lb gewone witte benzoë, die als geschenk was ontvangen, is met ruim 10 1/8 winst omgezet, maar een andere partij van 50. 000 lb is met 15 % winst tevergeefs te koop gezet. De voorgaande en deze posten zijn in de besluiten van 30 oktober, 6 en 23 november 1764 te vinden. Volgens het besluit van 30 augustus is op 2364 lb karet met een inkoopsprijs van ƒ 2769, maar ƒ 3245, of bijna 117 1/4 %, winst gemaakt. Wegens door te lang liggen beschadigde manufacturen, fol. 2108 is de gewezen opperkooplieden van het kasteel ƒ 2509 ter vergoeding opgelegd. Een Chinese luitenant aan wie uitstel van betaling voor gekochte tin van ƒ 2400,- was verleend, is verdwenen. Zijn bezittingen brachten weinig op, waarop zijn borgen direct aan de advocaat-fiscaal zijn overgegeven om Compagnies belang te behartigen. Bovendien is de Compagnie veilig gesteld voor ƒ 354. 203 die de vendumeesters Pieter Mossel en Steven Lieve Garrison voor verkochte goederen schuldig waren. Wegens vertrek naar Nederland liet men Mossel voor de helft daarvan borgen stellen. fol. 2109 Toen er reeds ƒ 24. 000,- op was afbetaald, is Garrison bij besluit van 30 augustus 1764 op zijn voorstel opgedragen om het hele bedrag binnen 2 à 3 maanden te voldoen. Voor uitgebreide informatie over belastingen en ontheffingen, in- en afschrijvingen wordt verwezen naar de besluiten van 7 en 21 februari, 13 en 27 maart, 6 april, 1, 4, 11, en 29 mei, 15, 18 en 25 juni, 24 juli, 21 augustus, 11, 14, 18 en 25 september, 9 en 19 oktober, 23 en 27 november, 6 en 21 december 1764. Onder Bengalen is reeds over provisiegeld gesproken. De gerepatriëerde oud-directeur Adriaan Bisdom fol. 2110 is voor wat hem direct aangaat, alsmede voor waarvan niets meer te krijgen valt, belast met ƒ 11. 720. Bij besluit van 21 december 1762 heeft hij zich geheel onderworpen aan de arbitrage van Heren XVII, die dit bedrag dus kunnen invorderen. Ter afschrikking van anderen voor onware opgaven is bij besluit van 19 juni 1764 de schipper van de Ruiteveld, die voor China was bestemd, Assuerus van den Berg, met een opslag van 100 % belast voor op de reis van Nederland naar Batavia excessief afgeschreven uitrustingsgoederen. Wel was men genoodzaakt om ƒ 7749 als risico ter zee af te boeken voor dat deel van het Chinese goud dat met de pantjalang Overmaas verloren was gegaan. De Chinees Ong Kingko moest bij besluit van 10 april 1760 fol. 2111 een groter bedrag betalen, maar hij was overleden. De opbrengst van zijn boedel van ƒ 767 laat niet alleen geen verdere vermindering toe, maar ook zijn ene borg is zonder nalatenschap overleden en de andere is vertrokken, zoals de besluiten van 29 maart en 21 augustus 1764 laten zien. Intussen is op 28 mei de opbrengst van ƒ 1117 uit de verkoop van 96 verkochte dourias van de bekende gerepatriëerde Emanuel Hendrik Kantzou, ten gunste van de sicca ropia's gebracht die in Bengalen waren gestolen. Daarentegen is de volgende dag besloten om een overschot van ƒ 6963 in de administratie 
van de overleden kleinwinkelier te Batavia, onderkoopman Adolphus Kramer, wegens inkopen en toegerekende percenten op verzoek van zijn weduwe aan haar uit te betalen. Het overschot en tekort fol. 2112 was al voor de verkoopprijs tegen elkaar weggestreept, behalve de specerijen, waarvoor de inkoopprijs is berekend.) 
En zulks ingevolge onse resolutie van den 30 e januarij bevoorens, wanneer men tot een permanente circulaire ordre gestatueerd heeft om sodanig met alle koopmanschappen en andere goederen te handelen die bij opneem, transport of andere gelegentheeden te kort of over bevonden worden, met uitsondering egter van specerijen, amonitie en wapengoederen, als waaromtrent men het secuurste oordeelde dat de berigten dienaangaande altoos direct onder onse oogen kome, om er na bevinding van zaaken over te disponeren. Wijdens, wat de wapengoederen betreft, dan wel de geduurig van de buytencomptoiren aangebragt wordende onbequame geweeren temeermaal redenen van twijffeling geresen zijnde, of de overgezondene wel alle ooit de Edele Maatschappij toebehoord hebben, so heeft men almeede circulair bevolen dat deselve moeten afgepakt worden ten overstaan van expresse gecommitteerdens, om op stræffe van vergoeding tegen zulke snode bedriegerijen te zorgen, ja eene rigoureuse straffe daarenboven, ingevalle zij er aan meedepligtig bevonden worden, moetende zij ten dien einde van hunne commissie telkens een specificq rapport aan hunnen gebieder overgeven, om, wanneer de geweeren overkomen, ook tegelijk herwaards gesonden te worden. 
Hiervan spreekt het besluit van 3 december 1764. Op 24 juli was al besloten de baas van de wapenkamer te Batavia op te dragen steeds te rapporteren wat er aan de onbruikbare geweren mankeerde, of ze te repareren waren, of ze in kisten of door militairen persoonlijk, of op een andere manier waren binnengekomen. Zo kan de verantwoordelijkheid direct worden vastgesteld. Maar dit is door het besluit van 14 augustus gedeeltelijk vervallen. Toen is bij circulaire bevolen militairen ongewapend van buitenkantoren naar Batavia te laten terugkeren, daar ze in noodgeval fol. 2114 de scheepsgeweren kunnen gebruiken. Maar de militairen op schepen naar de Westerkwartieren zullen nog steeds hun wapens meekrijgen en zelf weer moeten terugbrengen voor risico van de bevelhebbende officier. Bovendien is op 23 november 1764 bepaald dat alle scheepsgeweren en andere wapenkamergoederen op schepen die naar de buitenkantoren vertrekken, door de baas van de wapenkamer, samen met een officier van de artillerie of militie, als gebruikelijk gecontroleerd moeten worden. Ze dienen de onbruikbare te vervangen en, ter voorkoming van verruiling, de snaphanen, musketten en pistolen op ieder schip met een specifieke letter, nummer of ander teken te merken. Ter voorkoming van kwalijke praktijken bij het laden of lossen van artillerie en wapenkamergoederen, is de gezagvoerders van schepen in een gedrukte fol. 2115 
ordonnantie voorgeschreven dat daarbij, en zo mogelijk bij de behandeling van andere goederen, steeds tenminste een dekofficier aanwezig is. Bij moedwillige overtreding zullen zij voor wat onder toezicht van een gewoon matroos is verdwenen, aansprakelijk zijn. Van de 3177 grenadiers- en 1251 muskettierssnaphanen en 50 donderbussen die tussen 1 september 1763 en 15 juni 1764 nieuw uit Nederland zijn aangevoerd, zijn 114 grenadiers- en 52 muskettierssnaphanen en 2 donderbussen gesprongen. Ze zijn als gebruikelijk afgeschreven. Om een juiste rapportage van de keuringen te bewerken moeten de gecommitteerden en de baas van de wapenkamer de berichten daarover onder ede bevestigen. Deze strenge, maar rustgevende maatregel fol. 2116 is ook ingevoerd voor de daadwerkelijke inventarisatie van de voorraden in de pakhuizen. Op 8 mei 1764 is bepaald dat, net als te Batavia, dit op alle buitenkantoren tweemaal per jaar door gecommitteerden dient te geschieden, tenzij andere noodzakelijke bezigheden maar eenmaal per jaar een inventarisatie toelaten. De rapporten moeten beëdigd worden en door ze direct te vergelijken met de negotieboeken kunnen de tekorten ter vergoeding opgelegd worden aan wie het betreft. Ook van partijen die lastig zijn na te tellen of na te meten, zal zo wat werkelijk aanwezig is weinig verschillen met de opgave. 
fol. 2117 De opgave bij de zesmaandelijkse inventarisatie van ongewilde, beschadigde of om andere oorzaken niet verkoopbare waren door de administrateurs aan de directeurgeneraal is in vergetelheid geraakt. Daarom is bevolen op te geven met welke schepen deze goederen zijn aangevoerd en of ze besteld waren. Bij nalatigheid komt het nadeel dat daaruit voortvloeit ten laste van deze administrateurs. Dat was het geval met de bedorven lange peper, waarvan in de generale missive van oktober 1764 reeds sprake was. Ook is bevolen op de buitenkantoren zulke rapporten op te stellen. De hoofden daar moeten dit aan de politieke raad overbrengen. fol. 2118 Het is zeer nadelig dat te Batavia niet bestelde textiel wordt aangevoerd, terwijl de schade of winstderving niet meer te verhalen is. De opperkooplieden van het kasteel is eens voor al bevolen om de facturen van de textiel direct te controleren en aan de Hoge Regering te rapporteren wanneer er niet bestelde stukken bij zijn, zodat zij direct kan handelen. Om nadeel van beschadigde pakken te voorkomen is de administrateurs van de textielpakhuizen bevolen dit direct apart te melden. Aanleiding hiertoe was de beschadigde textiel die het vorige jaar met de Sloterdijk uit Coromandel is aangevoerd. fol. 2119 Dit is gemeld in de generale missive van mei 1764 en komt voor bij het besluit van 30 januari. Er is bevolen dat de sorteerders niet van elke soort in een partij slechts één pak openen, maar steeds van tien fardelen één fardeel. Bij besluit van 28 februari 1764 is de directeur-generaal toegestaan om door vocht bevlekte textiel direct bij ontscheping te verkopen. Bij het vaststellen van de opbrengst kan daar nader over besloten worden, maar zijn er meer dan 5 zulke pakken dan handelt de Hoge Regering naar bevinding. Natte granen mag de directeur-generaal fol. 2120 direct onbeperkt verkopen zonder te wachten totdat er over de hele lading een besluit is genomen. Op 23 augustus 1764 is besloten de verzamelde bedorven of ondeugdelijke specerijen te verbranden, namelijk 82. 666 1/16 lb nootmuskaat, 9744 lb stof en gruis van kruidnagels, 74 3/4 stof en gruis van kaneel, 6785 1/4 stof en gruis van foelie en 9 sokkel raapfoelie die van 1760 tot en met 1763 werd aangevoerd en slecht, alsmede vol witte blaadjes was. Daar hoorde ook nog 2450 1/2 lb stof en steeltjes van kruidnagels bij die het verleden jaar op Ceram inbeslaggenomen waren. De 151 balen en 2 zakken Polgahawelase, Chilawse, Putelangse en Kalpitiyase kaneel, waarover onder Ceylon reeds is gesproken, zijn gecontroleerd, gesorteerd en opnieuw verpakt. fol. 2121 Het kwam uit op 43 balen fijne kaneel, 99 3/10 balen grove kaneel en 16 1/4 balen gruis. Er is besloten deze aan te houden en te proberen ze bij de komst van de handelaren uit Manilla, of althans de fijne kaneel, aan hen te verkopen. Maar een partij van 25 13/40 balen kaneel, die volgens de gecommitteerden van slechte kwaliteit was, is tot olie verstookt. In de vergaderingen van 13 maart, 20 april, 14 september en 9 oktober 1764 zijn 54 memories van in- en afschrijving behandeld. Met de over- en ondergewichten in het hele boekjaar en met wat versleten, gebroken of onbruikbaar was is als gebruikelijk gehandeld, waarbij ƒ 68. 045 werd afgeschreven en ƒ 6841 is ingeboekt. fol. 2122 In de vergadering van 14 september 1764 is aangaande de equipagewerf toegestaan om ƒ 4496 af te schrijven voor een uit de vaart genomen vaartuig en de kosten van 677. 160 lb zand, dat als ballast uit Bengalen was meegenomen en als schadelijk was weggegooid. Ingeboekt zijn een pantjalang, die door de tummenggung van Lasem als jaarlijks contingent was geleverd, en enige equipagegoederen samen t. w. v. ƒ 5650. Betreffende het ambachtskwartier is bij besluit van 6 november 1764 ƒ 31. 250,- afgeschreven wegens het voltooien van gebouwen. Om redenen vermeld in het besluit van 4 december is zonder een bedrag op een voorraad van 700 last rijst 67 7/11 last als overjarig afgeschreven. Wegens 8 % vervuiling met stof is deze rijst met een overgewicht van 10 % verstrekt. fol. 2123 Daar kwam de afschrijving uit voort. Helaas moest er op 21 december 48. 439 lb poedersuiker worden afgeschreven, die met een losvaartuig verloren was gegaan. De kwartiermeester is wegens zorgeloosheid gedegradeerd tot matroos met ƒ 9,-.) 
Het reglement op de in- en afschrijvingen van den 25 e augustus 1752 sedert die tijd diverse alteratiën en ampliatiën onderworpen geweest zijnde, so hebben wij hetselve laaten herdrukken, terwijl de schikkingen, of bepalingen dientwegen in dit jaar genomen, hierin bestaan dat men voor gepermitteerde spillagie aan de scheepsoverheeden bij aanbreng van honing 4 percento gesteld heeft en op olij 8 percento. Den administrateurs alhier heeft men op afgeleverde parthijen Satsumatse campher 1 1/2 percento toegelegd, en om de klagten die nu en dan over onbequame houtwerken inkomen, laat men deselve niet alleen te deser hoofdplaatse met 's Compagnies merk branden, maar ook voor de deugd derselve door de scheepsoverheden certificaten verleenen. 
Mochten, ondanks deze voorzorgen, fol. 2124 de houtwerken toch niet goed op de binten zijn aangebracht en de partij daardoor maar ƒ 25,- minder waard zijn, dan moeten daarvan beëdigde verklaringen ingeleverd worden. Dan kan men de gezagvoerders de vergoeding voorlopig opleggen. Hierover gaan de besluiten van 20 maart, 24 april, 22 mei, 6 juni en 16 oktober 1764. Op 20 januari is de commandeur en opperequipagemeester bevolen om opperstuurlieden van de schepen op de rede pas daar vanaf te laten komen, als ze de hele lading hebben verantwoord en de opperstuurlieden die schepen hebben beladen, ook daarmee te laten vertrekken, zodat duidelijk is wie directe fouten kunnen worden aangerekend. fol. 2125 Om bij de zeedienst onregelmatigheden te voorkomen is in een extract uit het besluit van 24 juli 1764 bevolen om buskruit gebruikt voor saluut- of wachtschoten vanaf een rede van de Compagnie op basis van de door de schipper ingediende kruitrekening ter plaatse af te schrijven, dan wel, als het gemist kan worden, de hoeveelheid die verschoten werd, aan de schipper te verstrekken. Eerder werd wat verschoten was aan het desbetreffende schip verstrekt. Om het besluit van 14 juni 1763 om een onkostenrekening direct naar een schip te zenden te kunnen uitvoeren, is op 17 augustus 1764 bevolen dat de artilleriegoederen twee dagen voor het vertrek afgehaald moeten worden. De dit jaar uitgevoerde peilingen van alle redes langs Java's Oostkust zijn bij besluit van 11 mei 1764 aan het hoofd van Compagnies zeemacht, Nicolaas Houtingh, overhandigd. fol. 2126 Daar ze binnen de perken waren, zijn de consumptierekeningen van de uit Nederland aangekomen schepen goedgekeurd. De gezagvoerders van 't Huis ten Donk, Vrouwe Elisabeth, Immagonda, Walcheren en Torenvliet kregen het douceur van ƒ 1200,- voor een voorspoedige reis. Sinds de generale missive van 20 oktober 1764 zijn de Amerongen en op 31 december 1764 de IJsselmonde en Kattendijke aangekomen. De brief van het bestuur aan de Kaap de Goede Hoop meldde helaas dat op die drie schepen en de daarna aangekomen Vrouwe Petronella Maria, Admiraal de Ruyter, Lycochton en Pijlswaart 231 doden waren en 416 zieken in het hospitaal opgenomen moesten worden. Dagelijks storten er nog meer in, zodat fol. 2127 er van de 910 opvarenden op de drie eerst genoemde schepen maar 679 de reis naar Batavia konden vervolgen. Voor aankomst daar zijn er nog 14 overleden. De Hoge Regering wijst er nadrukkelijk op dat de trage aankomst van schepen en het slinken van het aantal opvarenden, een groot tekort aan volk en weinig hoop op aanvulling betekent. Onder de waardevolle specerijen producerende gebieden is al op deze zorgelijke toestand gewezen. Het garnizoen te Batavia is door meer dan mogelijke uitzending uitgeput en bovendien zijn er sinds 1 oktober 1764 in de hospitalen 110 militairen, 206 zeevarenden en 51 ambachtslieden overleden. De Hoge Regering moet ook nog melden dat er volgens het bestuur aan de Kaap de Goede Hoop aan het rondhout van de drie aangekomen schepen fol. 2128 gebreken zijn. In het bijzonder is de boegspriet van de Pijlswaart totaal verrot, waaruit Heren XVII kunnen opmaken dat in Nederland het verven werd verwaarloosd. Dat leidt tot vertraging van de reis en geeft te Batavia handenvol werk. Er is al herhaaldelijk geschreven, recent nog op 20 oktober, dat de vloot verzwakt is en sindsdien moesten de Jager, Zuiderburg en Gustaaf Willem op grond van de rapporten bij besluit van 11 december 1764 worden opgelegd. De Jager kan nog wel op de rede als admiraalschip dienen. fol. 2129 De romp van de Zuiderburg is voor ƒ 5784,- verkocht, die van de Gustaaf Willem voor ƒ 4800,-. Verder zijn nog verkocht de romp van de Brouwer voor ƒ 3000,-, van de Leiden voor ƒ 4272,-, van het Kasteel van Tilburg voor ƒ 2904, van de sloep Haak voor ƒ 129 en van de pantjalang Golconda voor ƒ 72,-. Betreffende fortificatiewerken en gebouwen heeft een zekere inlandse burger een schadevergoeding van ƒ 480,- ontvangen voor een stuk land dat, als het bebouwd zou worden, de buitenschans Meester Cornelis zou 
belemmeren. Het vorige jaar werd al bericht dat er begonnen was met de vernieuwing van het oosterhoofd van de grote rivier of het jaagpad. Nu wordt met eerbied gemeld, fol. 2130 
dat dit werk door hoge zee en het gewoonlijke onstuimige weer tijdens de westmoesson, veel heeft geleden. Volgens de fabriek zijn de werkzaamheden zover te brengen dat ze tegen het einde van de oostmoesson tegen de zee beschermd zijn. Om dat te bereiken zijn er naast de 150 koelies, of gewone arbeiders, die bij besluit van 18 februari 1763 zijn aangetrokken, van de 300 om wie verzocht was, nog 50 aangesteld. Het volk dat verder nodig was, moest uit Compagnies lijfeigenen die bezig waren aan minder dringende werken, gevonden worden. Toen de fabriek op 3 juli 1764 berichtte dat er door overlijden en overplaatsing bijna 300 Compagnies slaven minder waren dan twee jaar eerder, is toegestaan nog 200 koelies aan te trekken, waarmee hun aantal op 400 is gebracht. De fabriek is bevolen fol. 2131 het werk eind oktober 1764 klaar te hebben, waarbij de schade door eventuele vertraging voor zijn rekening zou komen. Op zijn bezwaren dat het werk omvangrijk is en koelies moeilijk te krijgen zijn, is op 3 augustus bepaald dat het zover diende te zijn, dat het later niet opnieuw gedaan moest worden. Tevens kreeg de fabriek op 28 augustus vergunning om vier huizen op de equipagewerf, die dat beslist nodig hadden, te herstellen, mits de kosten onder de berekende ƒ 6442,- bleven. Daar er voor de smederij op de equipagewerf teveel werk is voor 13 Europese ambachtslieden, 10 werkjongens en 6 koelies, fol. 2132 is bij besluit van 20 december 1764 toegestaan nog 15 Compagnies slaven aan te stellen om dat werk te leren met een naar bekwaamheid toenemende bezoldiging, zoals die op 21 september 1759 voor werkjongens werd vastgesteld. Aangaande de huishoudelijke zaken is de ijkmeester bij besluit van 21 februari 1764 een maandelijks tractement van rsd 10 toegekend en op 5 oktober werd bepaald dat te Batavia en op de buitenkantoren de gebruiker van een verdacht onjuiste maat of gewicht een boete van rsd 50 krijgt.) 
Den 30 e maart altereerde men het 5 e en 6 e articul van de ordonnantie voor de keurmeester van goud- en zilverwerken, wijl men ten dien dage de christen goud- en zilversmeeden gelijk stelde met de onchristenen die dat ampt excerceeren. En den 28 e deser maakte men een geringe ampliatie in het placcaat tegen de pragt en praal met last aan de officieren van justitie om exactelijk te letten dat hetselve placcaat, hetzij direct of indirect gelijk men omtrent sommige bespeurde), niet overtreden worde. 
In de Jakatrase bovenlanden is een boerenperceel met ƒ 540,- achterstal aan 4 1/2 jaar erfpacht verkocht voor ƒ 600,-. Uit dit gebied kwam een mooie leverantie van 1. 875. 000 lb koffiebonen en verder is er dit jaar geleverd 56. 745 pond peper, 3527 pond indigo en 5775 pond katoenen garen. Hoewel de drie laatste leveranties veel verschillen van de contingenten die de desbetreffende regenten moeten opbrengen, fol. 2134 verbeterden ze, behalve het garen, vergeleken met de het voorafgaande jaar geleverde 682. 337 1/2 lb koffiebonen, 44. 864 1/2 lb peper en 1763 1/2 lb indigo. Toen werd er echter wel 9413 lb katoenen garen verworven. Het bijgevoegde bericht van de commissaris voor de inlanders toont onder andere aan dat deze vermindering aan de hevige hitte in het voorafgaande jaar is te wijten. Buiten de toegestane uitstellen van betaling bedroegen de inkomsten in 1763/64 ƒ 980. 532, ofwel ƒ 103. 020 minder dan in 1762/63. Dat kwam niet alleen voort uit een achterstal van ƒ 2848,- aan pachten over 1762/63, dat in de vergadering van 5 oktober 1764 is vastgesteld, maar vooral uit een achterstal van ƒ 114. 696,- over de domeinen in 1763/64 door een mindere opbrengst fol. 2135 
bij de verpachting op 31 oktober 1763. Het valt bijzonder te betreuren dat de huidige verpachting nog ƒ 3888,- minder per maand heeft opgebracht, of over geheel 1764/65 ƒ 837. 216,- Door de slechte omstandigheden in deze kolonie wegens het verval van de particuliere handel, waren de inkomsten nog minder dan men zich kon voorstellen. Zo verminderde de pacht op de boom ƒ 3288,- per maand vergeleken met verleden jaar. Daarom is op 25 september 1764 besloten en aan de houders van de pacht meegedeeld dat niet alleen kwijtschelding van pacht, maar ook uitstel niet meer verleend zal worden, en dat bij het uitblijven van prompte betaling de pacht opnieuw voor rekening van de schuldenaar zal worden geveild. 
De in en uitgaande rechten, de vismarkt, de in en uitgaande rijst, fol. 2136 de schepenhandel en de rijstmarkt zijn hiervan uitgezonderd, daar ze in sommige tijden van het jaar het dubbele en in andere bijna niets opbrengen. Hierin wordt naar bevind van zaken gehandeld, mits er bij uitstel van betaling borgen worden gesteld. Hoewel dit zoekers van fortuin afschrikt om de pachten op te jagen, meent men dat hier zelden iets goeds uit voortkomt en dat de ervaring heeft geleerd, dat het nu en dan verleende uitstel van betaling slechts schade heeft opgeleverd. De beperking van kwijtschelding, zowel als van uitstel van betaling moet wel voordelig zijn, alsmede dat op 21 december 1764 is besloten dat de Chinese officieren dienen te verklaren, dat de borgen aan hen bekend zijn als gegoede lieden en ingezetenen van Batavia. Om de pachters, die uiteraard doorgaans slechte betalers zijn, fol. 2137 geen aanleiding tot meer traagheid te geven, zal het eerste artikel van de pachtvoorwaarden dat betaling in het begin van de maand voorschrijft, gehandhaafd worden. Dit is tegen het voorstel van de ontvanger-generaal om wegens onvermogen uitstel van betaling tot de vijftiende of twintigste van de maand te verlenen. Wegens de slechte tijden mag hij bij bevind van zaken enige dagen uitstel, maar niet tot na de vijftiende verlenen. De Hoge Regering is dit jaar niet alleen in iedere vergadering met verzoeken om uitstel van betaling lastiggevallen, maar zij moest wegens verleend uitstel bij besluit van 3 juli en 21 augustus 1764 over 1761 en 1762 ƒ 9204 afschrijven. Bovendien moest door wanbetaling het hoofdgeld op de Chinezen, de vismarkt en de schepenhandel bij besluit van 2, 5 en 19 oktober voor de tweede maal geveild worden. fol. 2138 Uit het bericht van de ontvanger-generaal van 28 december 1764 blijkt dat de vorderingen over 1763 nog ƒ 28. 464,- bedragen, waarvan echter ƒ 6552,- binnenkort zeker geïnd zal worden. De vorderingen over 1764 bedragen ƒ 27. 157 en zijn meestal dubieus. Uit de besluiten van 6 april, 17 augustus, 25 september, 2, 5, 19, 26 en 30 oktober, 6, 27 en 29 november, 18 en 28 december 1764 blijkt dat er met meer of minder strengheid alles aan gedaan wordt de vorderingen te innen. Bedriegers kregen loon naar werken. Zoals het besluit van 18 december laat zien, zijn er echter omstandigheden die uitstel van betaling rechtvaardigen. Om pachters niet te zeer af te schrikken, werd de ontvanger-generaal bij besluit van 30 januari 1764 opgedragen fol. 2139 om maandelijks de situatie van de pachters en hun borgen, als er uitstel van betaling zal worden of werd verleend, na te gaan, zodat er gewaarschuwd kan worden en er maatregelen te nemen zijn. Over de particuliere vaart en handel valt slechts te berichten dat een scheepje of snauw bij terugkomst uit Coromandel door de waterfiscaal ten overstaan van gecommitteerden uit de Raad van Justitie op smokkel is gevisiteerd, zoals dat ook met schepen uit de Westerkwartieren en de Specerij eilanden geschiedt. Er werd geen overtreding van de bepalingen geconstateerd. Daarentegen moet in vervolg op de generale missive van 20 oktober 1764 over de vreemde natiën fol. 2140 in het kort over de Britten worden gemeld) 
dat men den capitain van het compagnies schip The Princes Augusta geweigerd heeft de versogte extracten uyt onse besluyten van den 5 e en 9 e october rakende de van de hand geweisde repareringh van dien kiel, om reeden dat een nieuwigheyd was, waaromtrent men ten gevalle van een compagnies officier niet nodig oordeelden te bewilligen. Dat, volgens de ter onser resolutie van den 19 e dito overhandigde certificatiën van de capitains der toen reeds vertrokke scheepen The Earl of Bute en The Nepthune Galey, consteerd dat zij van het benodigde ten genoegen zijn geriefd geworden. En dat het oorloghschip The Falmouth, hetgeene op het punt stond om gerepareerd te worden, naar het vermelde bij onse resolutiën van den 6 e en 9 e november so volstrekt onherstelbaar bevonden is, volgens een ingekomen berigt van gecommitteerde schippers en scheepsbouwkundigen die ten overstaan van den Edele Houtingh de visitatie hebben gedaan, dat men den capitain Brereton heeft moeten permitteeren om het in de modder te zeylen digtbij het sogenaamde schip Mits oesen. 
Daarom is kapitein Brereton toegestaan om met de schepen van de eerste bezending Vredestein en Lekkerlust 25 matrozen uit zijn bemanning tegen scheepsdienst voor de kost 
naar Nederland te laten vertrekken. Zo spaarde men een gelijk getal Companies zeevarenden uit. Dit staat ook in de brieven naar de kamers, alsmede dat, evenals in 1745 aan enige Franse officieren werd toegestaan, vier Britse officieren tegen het gewone transport- en kostgeld met de genoemde schepen naar Europa mogen vertrekken. Op zijn verzoek van 28 december 1764 is aan Brereton toegestaan om met de tweede bezending op de Vosmaar naar Europa te varen, evenals aan commissaris Dodd, fol. 2142 twee onderofficieren en 26 gewone zeevarenden. Op bovengenoemde conditie varen de opper- en de onderchirurgijn en 20 matrozen met de Jerusalem mee. Tegen zijn verzoek is het aan Brereton, die op de Vosmaar met eerbied zal worden behandeld en voor zijn kleding twee vijfvoetskisten mag meenemen, niet toegestaan om ter bespoediging van zijn reis dit schip aan de Kaap de Goede Hoop, in het Kanaal of elders te verlaten. Aan de overige officieren is ieder één vijfvoetskist en anders niet gegund. Op 9 november 1764 werd al aan 110 leden van Breretons bemanning toegestaan om deels naar Malabar, deels naar Coromandel te vertrekken. De helft ging fol. 2143 mee met de naar Surat varende Velsen. De andere helft kreeg transport naar Coromandel op het Engelse compagnies schip The Duke of Richmond, dat te Batavia verscheen en wegens sterfte of ziekte om bemanning uit onderdanen van de Engelse koning vroeg. Slechts een Brits onderchirurgijn krijgt passage op de Rotterdam naar Nagapattinam. Op het verzoek van kapitein Brereton dat de koninklijke vlag op The Falmouth niet gehoond zou worden en er niets onbehoorlijks met dit schip zou gebeuren, is het toezicht naar zijn keuze opgedragen aan een bootsman of een konstabel, die bij geweld hulp als voor eigen ingezetenen zal krijgen. fol. 2144 Het buskruit en de uitrusting van dit schip zullen slechts aan daartoe gemachtigden worden overhandigd. Hoewel de kapitein de uitrusting wel aan de Compagnie of aan particulieren wilde verkopen, kon men het niet eens worden over de prijs en is slechts wat hem bij besluit van 6 september 1764 voor de dubbele prijs was verkocht, teruggenomen. Verkoop van de uitrustingsgoederen aan particulieren is niet toegestaan, daar het voor Compagnies uitrustingsgoederen nadelig kon zijn. Deze en andere goederen worden in een pakhuis op het eiland Kuiper en het kruit op het eiland Edam bewaard voor verantwoording van de onderhorige van de kapitein aan wie de sleutels zijn gegeven. Dit is dus buiten directe of indirecte bemoeienis van dienaren van de Compagnie. fol. 2145 Er wordt verwezen naar de besluiten van 9 november, 18 en 28 december 1764. Het toen herhaalde verzoek van kapitein Brereton om het Spaanse buitgemaakte schip, nu The Siam, te mogen verkopen, is om aan Heren XVII bekende redenen afgewezen, maar het is toegestaan om dit schip onder met name bekende volmachten te stellen. Aldus is geschied. Bij besluiten van 29 november, 14 oktober en 31 december 1764 is aan de Engelse compagnies snauw The Plassey uit Bengalen tegen een bepaalde prijs een anker van 8 à 900 pond afgestaan en toegestaan twee lasten rijst en enige levensmiddelen in te kopen. De kapitein van het Engelse compagnies schip The Duke of Gloucester, fol. 2146 naar verluid op weg van Madras naar China, maar wegens tegenwind te Batavia binnengelopen, is voorzien van 2 kojang rijst en 20 leggers arak. Tevens mag hij verdere geringe benodigdheden bij particulieren inkopen. De kapitein van The Duke of Richmond, die eveneens opweg naar China uit de koers was geraakt, werd toegestaan om telkens acht à tien van zijn vele zieke opvarenden voor herstel aan land te brengen en om verversingen in te kopen. Het Engelse compagnies schip The Middlesex is, zoals reeds in de generale missive van 20 oktober 1764 vermeld, naar Madras vertrokken, maar wegens tegenwind en ernstige lekkage teruggekeerd. De kapitein vroeg zijn schip te mogen laten repareren en de goederen op te slaan. Een besluit is uitgesteld totdat het Engelse oorlogsschip fol. 2147 The Falmouth van het eiland Kuiper is vertrokken. Een tweede vreemd schip kan daar niet getolereerd worden. Om de Engelse militairen, die gedeeltelijk op The Falmouth van de expeditie naar Manilla waren teruggekeerd, zover mogelijk van Batavia weg te houden, is Brereton verzocht om hen op het eerste vertrekkende compagnies schip, The Duke of Gloucester dan wel The Duke of Richmond, over te brengen. Tenslotte is wat vreemde natiën aangaat op 28 februari 1764 aan de Portugese kapitein van de Nossa Senhora da Luz uit Macao toegestaan om zijn koopwaren te Batavia 
in te voeren en van particulieren benodigdheden en goederen in te kopen. Betreffende de inlandse zaken is bij besluit van 20 januari 1764 fol. 2148 een zekere Chinese anachoda die met een jonk uit Amoy 48 koppen boven het vastgestelde aantal had meegebracht, veroordeeld tot een boete van rsd 25 de man, of in totaal rsd 1200,-, wat volgens de regeling van 1 maart 1763 is verdeeld.) 
Den 30 e maart passato renoveerde men het 2 e articul van het in 't jaar 1730 g'emaneerd placcaat tot beteugeling van het willekeurig zwerven der Chinesen, als waar naar degene die binnen de buytenposten wonen, niet naar de bovenlanden sig mogen begeven sonder een permissiebriefje van den gecommitteerde tot den inlander en so vice versa, ter oorsake denselve van een ingeslopen misbruyk berigt dede. En ter gelegentheyd dat sig sekeren burger alhier in briefwisseling met Banjers sulthan hadde begeven, waarvan onse resolutie van den 31 e julij spreekt, heeft men hem zulks niet alleen op peene van bannissement voor het vervolg verbooden, maar ook het op den 15 e october 1744 g'arresteerde placcaat tegen particuliere correspondentie met inlandse koningen, vorsten en mindere regenten, hetgeene niet bleek g'emaneerd te wesen, dat gevolg zal nemen. 
In vervolg op de generale missive van 20 oktober 1764 volgen de personalia. fol. 2150 Personalia. Onderkoopman Stephanus Vlaming is overleden. Personalia. fol. 2151 Personalia. Op 21 augustus 1764 kreeg de eerste opperkoopman van het kasteel, Mattheus de Klerk, wegens slechte gezondheid ontslag uit die functie. Personalia. fol. 2152 
Personalia. Daar men van mening was dat de commissie van textielsorteerders te Batavia wel een permanent lid nodig had, werd de daarin ervaren onderkoopman Johannes Traijts op 14 september als zodanig benoemd. Personalia. fol. 2153 Personalia. fol. 2154 Personalia. Omdat aan deze functie reeds lang de rang van koopman met bijhorende gage is verbonden en de betaling ten laste van Heemraden komt, wordt verzocht de onlangs benoemde secretaris van dit college Fredrik Severin, die al sinds 1756 gewoon klerk op de generale secretarie is geweest, tot onderkoopman te bevorderen. Personalia op buitenkantoren. fol. 2155 
Personalia op buitenkantoren. fol. 2156 Personalia van militairen. Brigadier Gerardus Beylanus de Wendt is gerepatriëerd. Als zijn opvolger, als hoofd van de militie, is kolonel Jean Baptist Roussel aangesteld, maar op voorstel van de Gouverneur-Generaal is de kostbare aanstelling van een te missen brigadier nagelaten. De kornet Victor Castel is overleden. Personalia van militairen. fol. 2157 Personalia van militairen. fol. 2158 Personalia van militairen. Personalia van zeevarenden. Commandeur en opperequipagemeester Hendrik Booms is gerepatriëerd. Personalia van zeevarenden. fol. 2159 Overleden is opperchirurgijn Pieter Brueis. Alle zeevarenden die met halvering van gage volgens het reglement tot stuurman bevorderd worden, worden als derde waak beschouwd. Er zullen slechts onderstuurlieden zijn met een gage van ƒ 32,-. Hiermee is voldaan aan het bevel van Heren XVII van 13 oktober 1763 om op een retourschip slechts één onderstuurman te benoemen. Maar opdat er op zo een schip altijd onder een opperstuurman een derde waak is, zal er steeds een onderstuurman met ƒ 32,- aan gage op geplaatst worden. fol. 2160 Onderkoopman Jan Coenraad de Ron, assistent Mattheus van der Hoeven en vaandrig-militair Johannes Frankena repatriëren, van wie de twee eerste met stilstand van gage daar ze hun dienstverband niet hebben voltooid. Daar ze hebben verzocht met de eerste retourschepen van 1765 te mogen vertrekken, is de gage van de uit Nagapattinam teruggekeerde opperkoopman David Coenraed Vick, van kapitein-ingenieur François Jacob Berg en koopman François Tholoson stilgezet. De vroegere boekhouder-generaal Godert Ludolph van Beusechem, van wie de gage wegens ziekte al een jaar stilstaat, is op 30 augustus 1764 om de door hem aangevoerde redenen toegestaan om met stilstand van gage te Batavia te blijven om eens weer in dienst te treden. De vertrekkende retourschepen zijn reeds genoemd. fol. 2161 Conform het bevel van Heren XVII zal er een naschip gezonden worden, waarvoor de Pijlswaart bestemd voor de kamer Hoorn of Enkhuizen, die uit Nederland wordt verwacht, zal dienen, 
hoewel de bestelling van suiker, peper en koffie dan moet worden overschreden. Buiten de Ceylonse koffie is met de retourschepen die via Ceylon zijn gegaan, van de bestelde 4. 000. 000 lb al 3. 430. 750 lb aan Javase en Bourbonse bonen gezonden. Om die reden en daar er voor de zending van 1765 maar 2. 849. 470 lb beschikbaar is, besloot men op 29 november 1764 van de huidige voorraad overjarige koffie van 578. 752 lb met de nu vertrekkende schepen en het naschip zo min mogelijk mee te geven en bij voorkeur uit de voorraad van 65. 248 lb Bourbonse koffie. fol. 2162 Daarbij is een partijtje dat de administrateurs van de westzijdse pakhuizen uit overgewichten voor rsd 5 het pikol hadden aangenomen. In de vergadering van 27 november 1764 is besloten om deze administrateurs en degenen op Onrust tot trouwe dienst te stimuleren door zonder precedent voor een pikol peper rsd 10 in plaats van rsd 9 te betalen. Zonder die peper hadden de schepen Vredestein en Lekkerlust van de eerste bezending niet kunnen vertrekken. Toen is ook besloten 684 pakken textiel uit Coromandel gelijk over de huidige twee retourschepen te verdelen. Elke lading wordt op bijna 3 ton berekend, of volgens de korte en lange facturen t. w. v. ƒ 600. 958. Op 9 oktober 1764 is besloten om fol. 2163 al het onbruikbare rond en lang scherp, bommen en granaten als ballast met de retourschepen mee te zenden. Volgens de Bataviase negotieboeken was er per eind augustus 1764 ƒ 4. 274. 751 in kas, waarvan ƒ 3. 840. 990,- rente opbrengt, waarbij ƒ 118. 400,-, die bij besluit van 4 september op assignatie van Librecht Hooreman werd ontvangen, is meegerekend. Volgens een memorie van de negotie-boekhouder van 30 oktober stond er per eind augustus 1764 nog voor ƒ 2. 597. 624 aan rekeningen open, exclusief het debet van enige gebouwen, landerijen etc. t. w. v. ƒ 409. 989. Het credit was ƒ 782. 604, waaronder het credit van ƒ 14. 229 van enige insolvente personen. Er is besloten om in de boeken van 1763/64 ƒ 489. 853 af te schrijven als schade door de brand in 1751 in de westzijdse pakhuizen, en ƒ 128. 872 fol. 2164 voor de nieuwe pakhuizen naast het graanmagazijn. De opperkooplieden van het kasteel zullen in de marge van de desbetreffende memories aangeven hoe zo doenlijk met iedere post ter zuivering van de boeken gehandeld moet worden. De staatrekening over 1763/64, die op 11 december 1764 werd ontvangen, geeft aan inkomsten ƒ 2. 950. 725 aan, en aan uitgaven ƒ 2. 869. 746, zodat het positieve saldo voor Batavia ƒ 80. 979 is. Maar vergeleken met 1762/63 was er ƒ 2687 meer aan uitgaven en ƒ 300. 978 minder aan inkomsten, zodat er een verslechtering van ƒ 303. 665 is. Wegens de bekende verschillen in 1762/63 op de aanvankelijke voorraden te Cochin is de boekhouder-generaal gemachtigd om de gewezen commandeur van Malabar, Godefridus Weyerman, en hoofdadministrateur Jan Anthony Sweers de Landas fol. 2165 een rekening te geven en hen te belasten met ƒ 557. 250, of zoveel als het tekort op de definitieve voorraden over 1761/62 mocht bedragen. De boekhouder-generaal kan de generale boeken over 1762/63 sluiten, hoewel die van Surat en Kharg nog ontbreken. In de vergadering van 21 december 1764 is het kapitaal, dat per 1 september 1762 ƒ 46. 584. 073 was, per eind augustus 1763 vastgesteld op ƒ 46. 919. 680. In 1762/63 overtroffen de uitgaven de inkomsten met ƒ 2. 437. 444 en in 1761/62 met ƒ 406. 852, zodat er over deze twee jaar een nadelig saldo van ƒ 2. 844. 296 is geweest. Samen met de assignaties is uit Nederland ƒ 9. 797. 616 ontvangen en is er maar voor ƒ 6. 617. 713 verzonden, alles uitgedrukt in Indisch geld. Wat de soldijboeken betreft is met de laatst vertrokken eerste bezending fol. 2166 met toestemming van de directeur-generaal ƒ 473. 474 aan soldijen overgemaakt en met de nu vertrekkende schepen ƒ 94. 211. Op 11 december 1764 is het opperhoofd van het generaal soldijkantoor bevolen om de arresten van de Raad van Justitie voor dienaren die al naar een kantoor zijn vertrokken, vanwaar ze direct zullen repatriëren, uit te voeren, opdat ze in Nederland niet hun volle bezoldiging uitbetaald krijgen. De Hoge Regering verzoekt Heren XVII om de nu overgaande assignaties die, zoals op 20 oktober 1764 bericht, volgens de voorschriften zijn opgesteld, gunstig aan te nemen. Er is geprobeerd de nodige informatie te verschaffen fol. 2167 over het verzoek van schipper Hendrik Hilverduin c. s. dat hun door een ondeugdelijke balans te weinig tin en katoen zou zijn afgewogen. Opperkoopman Christiaan Zurhosen zou deze balans hebben afgekeurd, maar hij is gerepatriëerd voordat het bevel van Heren XVII inlichtingen te geven was ontvangen. De huidige 
opperkooplieden van het kasteel, noch de toenmalige tweede opperkoopman Mattheus de Klerk konden volgens hun meegezonden verklaring van 31 december 1764 opheldering geven. Adriaan Matthijs Temmink, de gewezen administrateur op Onrust, waar de weging plaats vond, is eveneens naar Nederland vertrokken. De Hoge Regering kan slechts zeggen dat de afkeuring van de balans haar onbekend is, maar dat de dienaren te China op 25 december 1762 hebben geschreven dat het tekort op het tin begroot is op 3771 lb en op het katoen op 4497 1/2 lb, ofwel 229 lb tin en 502 1/2 lb katoen minder dan verzoekers beweren. Het blijkt niet hoeveel er aan desbetreffende gezagvoerders ter afschrijving is toegerekend. Bovendien hadden schipper Hilverduin c. s. het deel dat met de afgekeurde balans was gewogen, fol. 2168 kunnen laten herwegen. Maar in het cognossement en het verleende certificaat had de schipper verklaard dat een en ander hem naar tevredenheid was toegewogen. Deze stukken zijn geloofwaardiger dan de later in Nederland geuite klachten. Als er zoveel met een afgekeurde balans en schalen was afgewogen, dan had de schipper zeker naweging met een tweede schaal gevraagd en niet slechts alleen dat wat nog voor zijn schip ontvangen moest worden. Tenslotte is er op alles dat toentertijd te Batavia aan lading voor China met de zogenaamd afgekeurde balans is gewogen, minder ondergewicht of niets bijzonders opgemerkt, ja zelfs op het tin in één van die schepen een overgewicht. Heren XVII en de belangen van de Compagnie worden aan de goddelijke bescherming van de Allerhoogste opgedragen. fol. 2169 Ondertekening.) 
