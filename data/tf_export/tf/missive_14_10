PETRUS ALBERTUS VAN DER PARRA, LIBRECHT HOOREMAN, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, WILLEM HENDRIK VAN OSSENBERG, LOUIS TAILLEFERT, MICHIEL ROMP, MAURITS THEODORUS HILGERS, PIETER HAKSTEEN EN WILLEM ARNOLD ALTING, BATAVIA 20 OKTOBER 1764. VOC 3095 (Kol. Arch. 2987), fol. 12-224. (fol. 12 De laatste brief is van 8 mei 1764 die met het naschip Vrouwe Elisabeth Dorothea werd verstuurd. Daarbij was een brief van de eerste klerk op de secretarie Paulus Godefridus van der Voort gevoegd, die tot het einde van Straat Sunda is meegevaren om wat van belang was in de verwachte brieven van Ceylon over te nemen en te verzenden. Als dat schip veilig is aangekomen, zal het Heren XVII gebleken zijn dat dat weinig is geweest. Deze brief wordt verzonden met de voorzeiler Vrouwe Petronella voor de kamer van Enkhuizen. fol. 13 Op 18 mei zijn van Heren XVII brieven van 29 september en 13 oktober 1763 ontvangen met de bestellingen voor 1765. Op 19 mei 1764 zijn daarover besluiten die haast hadden genomen, en daarna op 13, 16, 17 en 20 augustus 1764. Eerst wordt de brief van 29 september 1763 beantwoord. Ambon De Hoge Regering is ervan overtuigd dat specerijbomen die op ongeoorloofde plaatsen groeien, vernietigd moeten worden. fol. 14 De ondervinding heeft geleerd dat die er zijn. Er wordt niets nagelaten daartegen op te treden. Dat blijkt uit de brieven aan het bestuur en vooral uit de aparte brieven van 10 december 1762 en eind december 1763 aan de gouverneurs van Ambon, Banda en Ternate. Men vertrouwt dat Heren XVII daarover en over de oplettendheid van het bestuur van Ambon en Ternate tevreden zullen zijn. Heren XVII wilden dat er werd bepaald hoeveel vruchten van specerijen de inlander van de gevelde bomen als rooktabak en medicijn nodig heeft. Uit de berichten blijkt dat dit van weinig belang is, maar het bestuur zal gevraagd worden of het nodig is hiervoor een hoeveelheid vast te stellen. Het patrouilleren fol. 15 krijgt alle aandacht en er wordt, meer dan men eigenlijk kan, efficient tegen smokkel opgetreden. Dat blijkt hieronder. Heren XVII toonden beducht te zijn voor vaartuigen van burgers varende tussen Ambon en Banda, en Batavia. Ze keurden de aantekening op de passen verleend in Batavia voor de Grote Oost goed, maar dat geeft geen garantie dat andere havens niet worden aangedaan, of dat er niet wordt gesmokkeld. Op de passen voor Batavia, afgegeven te Ambon en Banda, staat dat het op verbeurdverklaring van schip en lading, en een arbitraire correctie, verboden is onderweg elders aan te leggen. fol. 16 Nu is bovendien besloten om op de pas aan te tekenen dat, zoals bekend is, ieder die op de minste smokkel in specerijen wordt betrapt, de doodstraf krijgt. Dit is alles wat tegen het aanleggen elders gedaan kan worden. Om smokkel gevaarlijk te maken en er achter te komen waarom men niet direct is doorgevaren, is het besluit van 25 november 1748 hernieuwd en de sjahbandar te Batavia bevolen om nauwkeurig navraag te doen of er elders is aangelegd en, zo ja, waarom. Als hij dat merkt of vermoedt, dan moet hij dit dadelijk aan de Hoge Regering rapporteren. Als er niets wordt gesignaleerd, of nader onderzoek niet nodig is gebleken, dan moet er toch aan het eind van het jaar gemeld worden welke burgervaartuigen er van welk type, met welke lading en bemanning uit Ambon en Banda te Batavia zijn aangekomen, of daarheen zijn vertrokken. fol. 17 Het bestuur op Java's Oostkust is opgedragen om schepen uit Ambon of Banda die daar aanlopen op weg naar Batavia, nauwgezet te doorzoeken en bij het aantreffen van specerijen gerechtelijk tegen de schuldigen op te treden. Is er geen verdenking van smokkel dan moet worden onderzocht waarom ze aanlegden. Dat moet aan de Hoge Regering gerapporteerd worden. Naar aanleiding van de opmerkingen van Heren XVII over 30 balen katoen die in 1759 met de Jager naar Ambon zijn verzonden, wordt opgemerkt dat die in 1756 vandaar waren besteld en, omdat ze niet voorradig waren, toen uit Surat zijn aangevoerd. Men sluit zich geheel aan bij de overweging over een douceur voor de predikanten in de Grote Oost. Op 26 november 1761 was reeds besloten fol. 18 het bestuur aan te bevelen dat de dominees binnen een jaar in verstaanbaar Maleis zouden preken. Wegens het lage salaris, en om hen aan te moedigen, is op 11 december 1761 besloten dit met ƒ 500,- te verhogen. Uit de brief naar Banda van 13 december 1762 blijkt dat ds. Wolter Hendrik Tenkinck dit douceur niet meer zou ontvangen, als hij binnen een jaar niet in het Maleis kon preken. In de brief van 25 juli 1763 uit Ternate staat dat dit douceur niet was verstrekt, omdat geen van de twee predikanten in het Maleis kon preken. Om ieder misverstand te voorkomen is nogmaals naar de kantoren in de Grote Oost geschreven dat uitsluitend predikanten die in het Maleis preken, deze vehoging dienen te genieten, en zij die net zijn aangekomen, gedurende een jaar. Als de laatsten dat daarna nog niet kunnen, dan moet dit douceur ophouden. Fouten in kaarten van de Grote Oost, waarop de gouverneur van Banda, Jacob Pelters, heeft gewezen, ontsnapten aan de aandacht van de Hoge Regering, doordat dit bij besluit van 23 oktober 1761 aan maritieme deskundigen was overgelaten. Men besloot daarvan geen gebruik te maken, omdat dezen in hun rapport, dat op 19 november 1762 werd behandeld, schreven dat de kritiek ongegrond was. Wel is Ambon informatie gevraagd over de banken fol. 19 in de bocht van Sawai bij Ceram. Die is in de brief van 22 augustus 1763 ontvangen en om geen nieuwsgierigheid te wekken, geheimgehouden. Daar komen geen schepen van de Compagnie, maar gouverneur Willem Fockens, die veilig in Ambon is aangekomen, berichtte in zijn brief van 31 mei 1764 op gezag van de posthouder te Sawai dat de Engelse kapitein John Watson daar in het begin van 1764 met de Revenge was verschenen. Omdat de sloepen en pantjalangs die naar de bocht van Sawai gaan, eerst op het hoofdkantoor te Ambon informatie moeten halen, is die nautische informatie met een gerust hart geheimgehouden. Uit de besluiten van 3 februari 1763 en 9 augustus 1764 blijkt dat aan alle kaarten, vooral die van de Grote Oost, grote aandacht wordt besteed. Zo besloot men op 9 augustus om een bank die door de gezagvoerders van de Huis te Manpad bij het eiland Kangéan werd waargenomen, op de kaarten te laten intekenen. Aan enige punten in de brief van Heren XVII die in eerdere brieven reeds zijn behandeld, wordt nu voorbijgegaan. Banda fol. 20 Als er klachten van gezagvoerders van schepen over sjoemelende pakhuismeesters waren die misleidende weegschalen gebruikten, zijn daar tegen, als ze terecht waren, onverwijld maatregelen genomen. Daarvan getuigen de besluiten van 9 en 14 augustus 1764, waarbij de gezagvoerders van de Borssele gedeeltelijk ontheven werden van belastingen, die dan aan de pakhuismeesters werden opgelegd. Door het besluit van 2 juni 1763, waarbij werd bepaald dat men na tienmaal wegen de gewichten van schaal moet wisselen, zullen de voor- en nadelen van een vervalste of beschadigde balans wederzijds gedeeld worden. De aanbeveling van Heren XVII om de perkeniers in deze behoeftige landstreek van rijst en slaven te voorzien, is jaarlijks een belangrijk punt in de vergaderingen. fol. 21 Als er schepen kunnen gemist en bemand worden en de rijstoogst het toelaat, zal daarmee een hernieuwde poging worden gedaan. De arme ingezetenen zijn door het verongelukken van de Batavier en recentelijk van de Zeelelie, waarover men later meer zal vermelden, al twee jaar achtereen van rijst verstoken geweest. Op een vraag van Heren XVII wordt geantwoord dat er slechts een voorraad voor twee jaar aangelegd kan worden, omdat de rijst daarna door stoffigheid onbruikbaar wordt. Het bestuur te Timor is aangespoord slaven te verwerven, maar het schreef op 2 juni 1762 en 4 oktober 1763 dat deze voor de al eerder vastgestelde prijs en leeftijd, vooral als er rust heerst, moeilijk te krijgen zijn. Naar aanleiding van de brief naar Timor van 5 december 1763 is de prijs tot rsd 35,- het stuk verhoogd. fol. 22 Het werd tevens in de brief van eind december 1763 vermeld. Dit heeft slechts 32 slaven en 16 slavinnen opgeleverd, die wegens gebrek aan scheepsruimte voor Banda, volgens de brief uit Timor van 1 juni 1764, naar Batavia gezonden zijn. Van deze slaven zijn er 17 en van de slavinnen 13 goedgekeurd. Bij besluit van 3 juli 1764 zijn de slaven naar Ceylon gezonden en de overigen voor eigen gebruik in Batavia bestemd. Daartoe kon des te makkelijker besloten worden daar Heren XVII de leeftijd van lijfeigenen verruimden tot tussen de 15 en 25 jaar. Het bestuur te Timor krijgt daarvoor toestemming, omdat de behoefte aan slaven uit Timor is aangetoond met het bericht van 28 mei 1758 van wijlen de gouverneur Jacques Bariel dat slaven uit Makassar ongeschikt zouden zijn voor de specerijtuinen, daar ze geneigd zijn weg te lopen en mogelijk ook wegens hun hoge prijs. fol. 23 Daarom werd ook het besluit van 9 december 1756 om 50 slaven uit Makassar te zenden, herroepen. Er is besloten om Timor nadrukkelijk op te dragen om ongeveer 100 slaven tegen rsd 35,- ieder en van schijnbaar genoemde leeftijd te leveren.) 
Onder waarschouwing teffens dat de zulken die in ouderdom of deugd met dese voorwaarden niet accordeeren, in Banda zullen werden uytgeschooten en naar hunne waarde getaxeert. En wel in dezer voegen dat de slaven straks bij aankomste in Banda bereekent zullen werden hoe hoog de in leven overgekomene, beswaard met het kostende van de overleedenen, het stuk te staan koomen (een prijs die den perkenier zowel voor de Maccassaarsche, als Timoreesche voorheen gaf, volgens het aangeschreevene bij missive naar Banda van ultimo december 1756 en ultimo december 1757 en dat dus tot elucidatie op U Wel Edele Hoogachtbare requisit dientweegen dient). Dat dan vervolgens de leverbare uyt den hoop, naar evengemelde kavelprijs onder de perkeniers verdeelt, en eyndelijk dezulken welke in ouderdom of deugd niet voldoen, getaxeert zullen werden, en naar dien prijs verdeelt. Wanneer het meerder bedragen der kavelprijs boven de getaxeerde waarde door de Timorsche inkoopers vergoed zal moeten werden. 
Over het vervoer zijn op 13 augustus 1764 besluiten genomen. Om aan te tonen dat militair-kapitein Hendrik van den Brink er valselijk van wordt beschuldigd dongry's te hebben verkocht, wordt naar de generale missive van eind december 1762 onder Banda verwezen. Men zal op de verbouw van djati letten en ook dat wissels met de vastgestelde 4 % agio worden voldaan. In de brief uit Banda van 12 juni 1761 was het laatste voor wissels tot een bedrag van ƒ 39. 706 niet duidelijk vermeld, maar op de wissels zelf was het aangetekend. 
Ternate Direct nadat de brieven uit Nederland van 29 september en 13 oktober 1763 waren ontvangen, fol. 25 is daaruit een extract betreffende de procedure tegen de oud- gouverneur van de Molukken, Abraham Abeleven, aan de toenmalige advocaat-fiscaal mr. Thomas Schippers overhandigd. Schippers is nu als verkozen gouverneur naar Malakka vertrokken. Het is de wens van Heren XVII dat hij motiveert, waarom hij buiten de Hoge Regering om deze zaak als ontvankelijk bij de Raad van Justitie te Batavia heeft aangebracht. De verantwoording van Schippers is in de vergadering van 3 augustus 1764 behandeld en wordt meegezonden. Men besloot geen discussie over de argumenten van Schippers aan te gaan en per eerste gelegenheid de processtukken, die bij de Raad van Justitie zullen worden opgevraagd, aan Heren XVII toe te zenden. fol. 26 Naar aanleiding van de verwondering bij Heren XVII dat deze zaak buiten de Hoge Regering om was afgehandeld, merkt men op dat er geen expliciete wet is die de advocaat-fiscaal dit verbiedt. Omdat deze zaak aan de Raad van Justitie is overgelaten en deze hem heeft afgehandeld, worden er geen opmerkingen over gemaakt. Wel is een extract uit de brief van Heren XVII aan de beide colleges van justitie gegeven, waarin wordt bevolen de Hoge Regering in zulke zaken te kennen. Op de gevraagde uitleg over rsd 10. 000 die Abeleven in Ternate als borg heeft gesteld, wordt gemeld dat die overeenkomstig het besluit van 15 januari 1754 op 4 1/2 rente is uitgezet. Omdat deze borgstelling was afgelopen, is zij bij besluit van 30 juni 1762 uit de kas van de Compagnie afgelost, terwijl op 9 juli 1762 is vastgesteld dat er over zulke gelden geen rente meer zal worden vergoed. fol. 27 Het blijkt onjuist te zijn dat specerijbomen die geen vrucht dragen, wel een geur verspreiden. Daarom werden de plaatsen waar dat voorkomt, niet bezocht. Betrouwbare zegslieden getuigden dat specerijbomen buiten de bloeitijd geen geur verspreiden. Als zij dat echter wel doen, dan merkt men dat pas als men binnen de specerijtuinen is. In de brief van eind december 1763 is uitgebreid verslag gedaan van de ongelukkig afgelopen expeditie naar de Papuase eilanden Salawati en Woni. Hieruit blijkt dat er bij de Papuase eilanden wordt gepatrouilleerd. Wegens de ongezondheid van die wateren en omdat men meer verwacht fol. 28 van aparte patrouillering vanuit Ambon, Banda en Ternate is dat gestaakt. Tot die aparte patrouillering was bij geheime circulaire van 20 december 1763 opdracht gegeven. Dat dit noodzakelijk is, bleek uit de geheime missive van de gouverneur van Ambon, Willem Fockens, van 31 mei 1764, waarin deze meldt dat er bij Ceram Laut en Kisar een groot aantal smokkelvaartuigen is aangetroffen en dat berichten vanuit Bandjarmasin en Bali dit bevestigden. Het blijkt dus dat er in de gehele Grote Oost smokkel van specerijen in zwang is. Verder wordt verwezen naar de brief van de residenten te Bandjarmasin van 25 juni 1764 en die van de gouverneur van Java's Oostkust van 4 augustus 1764. Men vindt, evenals Heren XVII, een strenge patrouillering veel geschikter, minder nadelig en gezien de omstandigheden nuttiger dan het stichten van forten en versterkingen. Daarom zijn, zoals reeds gemeld in de generale missiven van eind december 1763 en 8 mei 1764, onlangs naar Ambon een sloep en drie pantjalangs gestuurd, fol. 29 naar Banda drie pantjalangs en naar Ternate en Makassar ieder twee. De voorziening van militairen is helaas erg krap geweest. Bij de besluiten van 21 februari en 12 maart 1764 konden naar Ambon en Banda ieder een 100 soldaten gezonden worden, naar Ternate maar 50 en tenslotte konden uit het garnizoen te Batavia maar 40 man voor Makassar gemist worden. Zoals in de brief van 8 mei 1764 reeds is gemeld, werd de Huis te Manpad, op weg naar Celebes, langs Semarang en Surabaja gestuurd om daar, ter aanvulling van de militie in Makassar, zo mogelijk 60 man op te nemen. Doordat de oostenwinden al vroeg kwamen opzetten, kon dit schip de reis daarheen niet afmaken. Het bestuur te Makassar moest toen wel twee sloepen naar Batavia zenden om wat strikt nodig was af te halen. Zodoende verwacht men weinig van patrouillering in de wateren rond Celebes, fol. 30 en evenmin veel van die vanuit Ternate. Daarom hoopt men vurig dat de belofte van Heren XVII om versterking te sturen wordt nagekomen. Als deze versterking dit najaar komt, dan zal ze gebruikt worden om het zeer afgenomen gezag van de Compagnie te herstellen en haar privileges in de Grote Oost te beschermen. Door de geringe aanvoer van militairen en het uitblijven van de toegezegde schepen, is het vooruitzicht daarop nog zeer ongunstig. Later wordt daar bij de beantwoording van de brief uit Nederland van 13 oktober 1763 op ingegaan. Op het vertrouwen van Heren XVII, met betrekking tot de bewering van de bevolking van Limbotto dat de prijzen van textiel sinds het bewind van gouverneur Abraham Bernard zijn gestegen, de aandacht van de Hoge Regering wel zal hebben gekregen, wordt geantwoord) 
dat deze prijsverhooging zedert anno 1735 (wanneer den E. Bernard gouverneur was in Ternaten) zo eene bekende zaak is dat ze bij niemand tegenspraak lijdt, en allermeest plaats vint omtrend de Bengaalsche, minder omtrend de Cormandelsche, en allerminst omtrend de Souratsche lijwaaten; dat dit toe te schrijven is aan de zeedert dier tijt in de Indostansche landen steeds gewoed hebbende oorloogen en daardoor veroorsaakte duurte van leevensmiddelen, verloop van volk en andere fataliteyten; en hoezeer derhalven op Limbotte en andere lijwaat slijtende plaatsen over dese verduuring mag geklaagt worden, zo weet men hiertegen geen andere voorziening uyt te denken, dan de b'ampten op de lijwaat geevende comptoiren gestadig te adhorteeren tot vermindering der prijsen, en zoverre mogelijk op hun gedrag te letten; gelijk zulx in beyde opzigten nagekomen werd en U Wel Edele Hoogachtbare inzonderheyt ook weer overtuygend blijken zal uyt onsen desen jaare afgevaardigde brieven naar Bengale en Cormandel. 
Het blijft het bestuur op Ternate aanbevolen smokkel van textiel die, zoals door 
Heren XVII werd opgemerkt in 1761 van Pasir naar Liwas is geschied, te beletten. Op de vraag vanwaar de textiel kwam die op Borneo gewild was, wordt geantwoord dat er niet alleen al vele jaren vaart is van Pasir naar Batavia en Java's Oostkust, maar ook misschien wel door allerlei oosterse volken fol. 32 en zelfs door de Engelsen. Dus moet een marktplaats, die door zoveel handelaren wordt bezocht en waar zelfs gesmokkelde specerijen te koop zijn, wel van goede textiel voorzien zijn. Om dit smokkelnest en Kutai zoveel mogelijk afbreuk te doen, werd bij het besluit van 7 augustus 1764 de vaart daarheen door Chinese jonken verboden. In de brief van eind december 1761 aan het bestuur te Ternate en aan Heren XVII werd ongenoegen uitgesproken over het opdringen van tarwe aan de bakkers daar. Het is echter niet billijk dat het de gezagvoerders van de Vrouwe Elisabeth Dorothea bij besluit van 15 mei 1761 heeft belast met vier vaten zuur bier, omdat deze volgens het reglement moeten instaan voor de kwaliteit en hoeveelheid van de lading. Bovendien heeft het bestuur op 16 juni 1761 vastgesteld dat het niet onwaarschijnlijk is, dat het zuur worden aan broei in het ruim is toe te schrijven. Daarom is besloten fol. 33 schipper Willem du Bois van zijn deel in de belasting te ontheffen en het derde deel, dat ten laste van de voormalige opperstuurman Dirk van der Hanse de Jonge zou komen, in mindering te brengen op de vergoeding waartoe deze door de Raad van Justitie te Batavia was veroordeeld wegens het als gezagvoerder verloren laten gaan van de Getrouwigheid. Deze besluiten zouden allang zijn uitgevoerd, als de gezagvoerders zich over de oorspronkelijke vergoeding zouden hebben beklaagd. Ten slotte merkt men over Ternate op dat, wegens de aanbeveling om nieuwigheden te vermijden, men ook wederom zeer zuinig is geweest met het aan de Aziatische koning van Ternate op diens verzoek leveren van 100 musketten met schietlont. Die kunnen ter wille van hun verdediging en om hen gunstig te stemmen niet steeds geweigerd worden, zonder dat zij de verkeerde weg opgaan en argwanend worden.) 
En dat wij bovendien niet de minste twijffeling gehad hebben om de voormelde 100 musquetten aan geduide vorst te zenden, die niet alleen met gemak in devotie gehouden kan werden, maar ook geduurende zijn leeven (als zijnde volgens het schrijven der ministers van 25 junij jongstleden overleeden) niet de minste reedenen gegeven heeft om zijne getrouwheyt en aankleeving aan 's Compagnies belangen in twijffel te trekken. 
Makassar Heren XVII hadden gewenst dat, als de gouverneur op het hoofdkantoor moest zijn, de vertiening door trouwe dienaren zou geschieden. Dat was in de brief van 10 december 1762 reeds door de Hoge Regering bevolen. Om Heren XVII opheldering te geven was er om inlichtingen gevraagd betreffende de beschuldiging in de brief van het bestuur van 18 oktober 1761 dat de onderkoopman Godfried Carel Meurs, voormalig resident te Bulukumba, een vervalste rijstmaat zou hebben gebruikt. Een kopie van het antwoord is bijgesloten. Daar het geen schending van de verdragen met de landsvorsten betekent, is er geen bedenking tegen het niet benutten van de sapanhoutbossen op Sumbawa. De Compagnie verplichtte zich niet tot een verzekerde afname van sapanhout en de vorsten zijn dus vrij dat wat niet nodig is, aan particulieren te verkopen. Die zijn er evenwel niet. fol. 35 Zoals gemeld is in de generale missive van 30 december 1761, werd het kappen gestaakt om het hout dikker en beter te laten worden. Dit is niet om een overschot aan Siams hout te voorkomen, omdat volgens de generale missive van 18 oktober 1762 Japan volstrekt geen andere soort wil en er 500. 000 of 600. 000 lb per jaar nodig is. Bima levert per jaar niet meer dan 500. 000 lb goed sapanhout, waarvan de retourschepen ruim 400. 000 lb nodig hebben. Om de afpakkers met een gerust gevoel te kunnen belasten, is men tevreden met de goedkeuring van het besluit om de aanwezigheid van gescheurde en onleverbare stukken textiel, maar die in ongeschonden pakken zitten, te laten beëdigen. Daarom twijfelt men er niet aan dat Heren XVII ook het besluit van 19 april 1764 zal goedkeuren om alle verklaringen over textiel met een van de factuur afwijkende kwaliteit, lengte of breedte ook onder ede te laten bevestigen. Men zal dit goed in de gaten houden, zodat de Compagnie op wettige wijze krijgt wat haar toekomt en, opdat er niet op wat voor manier dan ook onverantwoordelijk met haar geld wordt omgesprongen. Daarom is het bevel fol. 36 van Heren XVII om vooral in Makassar de inhoud van de kleine kas zo klein mogelijk te houden, versterkt met het bevel om die ongeveer even groot te laten zijn als de borgtocht die een kassier daar moet stellen. Er is met nadruk aangespoord om de inkomsten te vermeerderen, wat redelijk lukt, en de uitgaven te beperken. De hogere uitgaven voor sloepen en andere bezwaarlijke posten voor het patrouilleren zijn evenwel onvermijdelijk. Men hoopt dat de vermindering van de in 1761 oninbare schulden en uitstaande gelden die in de brieven van eind december 1762 en 1763 zijn vermeld, Heren XVII genoegen heeft gedaan. Het bestuur heeft in zijn brief van 10 juni 1764 gemeld dat het rijk Boni heeft beloofd zijn schuld van ƒ 11. 000,- in slaven van rsd 50,- het stuk te voldoen. Er zijn er daarvan al 20 geleverd. Op de vraag van Heren XVII naar de kwaliteit van slaven uit Bima, vergeleken met die uit Celebes, wordt geantwoord fol. 37 dat de eersten voor geen van de oosterlingen onderdoen en voor het werk net zo goed zijn. Bandjarmasin Naar aanleiding van de opmerkingen van Heren XVII over resident Lodewijk Wilkens de Lile wordt opgemerkt dat hij ook niet aan de billijke verwachtingen van de Hoge Regering heeft voldaan. Men gaf hem douceurs om hem aan te sporen tot het vinden van goud en daarom gaf men hem eerst de rang en later de gage van een koopman. Hem zijn geen ernstige vermaningen en bedreigingen bespaard gebleven. Maar hij is van kwaad tot erger vervallen, wat argwaan tegen hem rechtvaardigt. Daarom is overeenkomstig het bevel van Heren XVII op 18 mei 1764 besloten om de gage die hij boven die van een onderkoopman heeft ontvangen, af te boeken. fol. 38 Vervolgens is op 31 juli 1764 besloten om hem, samen met de secunde Beck, die hun brief van 25 juni 1764 mede ondertekend heeft, ter verantwoording naar Batavia op te roepen. Heren XVII werd eerder in de brief van 8 mei 1764 bericht dat een partij van 260. 000 lb peper uit Bandjarmasin, vervuild en aangevreten door zeer schadelijk ongedierte, in de pakhuizen op Onrust was aangetroffen. Dit kon slechts worden toegeschreven aan de omstandigheid dat deze peper niet rijp of droog genoeg was aangenomen. De residenten zijn in een briefje van 11 april 1764 ernstig gewaarschuwd daar goed op te letten en dat bij nalatigheid de schade op hen verhaald zou worden. Een monster van de vervuilde peper werd meegezonden. Zij hebben op 25 juni geantwoord dat zij, na van de ontvangen 2604 pikol 1300 pikol voor de Chinese jonken aan de koning te hebben gegeven, fol. 39 bij vergelijking van het genoemde monster met de ruim 1300 pikol peper die nog in de pakhuizen was, geconstateerd hadden dat die nog slechter was. Wegens de straffen waarmee ze bedreigd waren, hadden de residenten deze maar aan de koning geleverd, die daar ook sterk op aangedrongen had. Daarom zonden zij de Oranjeboom zonder een korrel peper terug met slechts een verzegeld monster van de peper die zij als onleverbaar hadden bestempeld. In de vergadering werd dit geopend en wel degelijk bevonden leverbaar en veel beter te zijn dan het monster dat van de vervuilde peper op Onrust was gezonden. Het laatste was weer terugontvangen. De gouverneur-generaal vond het bovendien verdacht dat de eerste partij, die op 26 mei 1764 aan de koning was geleverd, niet vervuild zou zijn bevonden, maar het restant maar tien dagen later en twee dagen nadat het monster was ontvangen wel. Dit zijn genoeg dringende redenen om De Lile en Beck van hun post te ontheffen en hun bezittingen, die zich te Batavia onder hun volmachten bevinden, in beslag te nemen. fol. 40 Bovendien zullen ruwe diamanten van 89 karaat en een ruwe steen van 23 karaat, toebehorende aan De Lile en die in Batavia zijn, naar de grote geldkamer worden overgebracht. De vervangers van deze twee, onderkoopman Willem Adriaan Palm en boekhouder David Rudhé, moeten direct bij aankomst in Bandjarmasin al de bezittingen van hun voorgangers daar confisqueren en naar Batavia zenden, zodat de Compagnie op basis van hun verantwoording schadeloos gesteld wordt voor het verlies op de peper. De Lile moet berichten van wie en waar de pantjalang, die hij in 1761 wilde kopen, verkregen is en waar deze nu gebruikt wordt, en hoe hij het houtwerk, dat hij volgens zijn missive van 4 juli 1761 had verworven, verkregen is. Alles zal aan Heren XVII gerapporteerd worden. De spijkers die hij in 1761 terugzond, zijn slechts als ongewild op de factuur en als goed in de boeken van het ijzermagazijn opgenomen, zodat er geen schade op geleden wordt. fol. 41 Bij besluit van 12 juli 1763 zijn tegen zoiets maatregelen genomen. In Bandjarmasin zijn de kosten van reparatie van vaartuigen hoog opgelopen. Naar aanleiding van het verzoek van Heren XVII daarmee zuinig te zijn, wordt verzekerd dat niets daaraan wordt besteed, als het niet noodzakelijk is. Tegen de verwachting van Heren XVII in, bleek het verschil tussen de hoeveelheid peper die in de twee Maleise afschriften van het traktaat met de koning van Bandjarmasin aan de Chinese jonken werd toegestaan, niet weggenomen. Deze vorst wil beslist aan 4000 pikol vasthouden. Zoals reeds op 8 mei 1764 bericht, blijft men erbij dat ten minste twee derde van de hele oogst voor de Compagnie moet blijven. Verder wordt verwezen naar de brief van 15 augustus naar Bandjarmasin, waarin tevens krachtig wordt aangedrongen op de totale inning van de schuld van de overleden sultan Mohammad, die volgens de brief van de vertrekkende residenten van 25 juni 1764 door betaling van 1600 Spaanse realen tot 3100 Spaanse realen is teruggebracht. fol. 42 Het zoekraken van twee ontvangen valse dukatons is reeds in de oktoberbrief van 1763 gemeld. Op nader verzoek zend men nu slechts de uit Bandjarmasin ontvangen twee valse Spaanse realen en twee valse schellingen. Timor Uit Timor werd in een brief van 1 juni 1762, ter vervulling van de wens van Heren XVII dat het eisen van vergoeding van de oorlogskosten van Roti niet tot nieuwe onlusten daar mocht leiden, bericht dat er hoop op rust en schadeloosstelling was. Het eerste is geschied en in de laatste berichten werd op een toeneming van het aantal bondgenoten gerekend. Over het tweede wordt niet gerept en daarom zullen dat en de inlandse zaken in het algemeen in de decemberbrief behandeld worden. Hoe onaangenaam ook, moet er ook genoteerd worden dat de eind vorig jaar naar Timor fol. 43 gezonden bark Afrikaan) 
zijnde beladen met 26 lasten rijst en eenige andere noodwendigheeden, tezamen bedragen hebbende ƒ 4. 272, 6,- op zijne heenreyze voor Larentoeke door de zwarte Portugeesen afgeloopen is. Waarop de scheepelingen, zig overmand en geen uytkomst ziende, het vaartuyg in de lugt hebben laten springen, zowel ten koste van haar leeven ( uytgezondert alleen een jongeling), als van hunne vijanden. 
Verdere bijzonderheeden zijn ons des aangaande nog onbekent, dog de bediendens die ons dit bij hunne letteren van primo junij passato bedeelden, voegden er teffens bij dat zij verhoopten men de Larentoekers dit betaalt zoude zettten en dat het te dugten was zo hun moord en rooflust niet in tijds loon na werken verkreeg, dat dan binnenkorten het geheele eyland Solor tot de zwarte Portugeesen zoude overgehaalt werden, waaromtrend wij bij de besoigne het noodige in aanmerking neemen zullen. 
Uit het besluit van 21 februari 1764 blijkt dat er alles aan gedaan is om de boedel van het omgebrachte opperhoofd Hans Albregt van Pluskouw liquide te krijgen. Tevens is daaruit duidelijk gebleken dat, voor zover na te gaan, deze boedel niet onnodig bezwaard is. fol. 44 Bij besluit van 13 augustus 1762 is het beheer van deze boedel aan de door Van Pluskouw bij codicil aangestelde volmachten overgelaten. De afdoening ervan blijft ook aan hen opgedragen. Hun was bevolen om een rekening-courant van de huidige staat van deze boedel over te leveren. Deze hebben zij op 11 september 1764 ingediend en zal worden meegezonden. Daaruit blijkt dat, als alle vorderingen binnenkomen, wat niet erg waarschijnlijk is, er dan een tegoed van rsd 3076 zal zijn. De onkosten die Van Pluskouw op zijn niet goedgekeurde tocht naar Lifao heeft gemaakt en die bij besluit van 7 december 1761 voor zijn rekening zijn gelaten, zijn dan nog niet ten laste van de rekening-courant gebracht. Bij besluit van 16 september 1764 zijn die direct met ƒ 5960 gedebiteerd, om door 
de gemachtigden die in het codicil genoemd zijn, in de kas te Batavia te worden gestort. De nabestaanden van Van Pluskouw hebben geen reden iets van deze nalatenschap te verwachten. fol. 45 Men vertrouwt dat Heren XVII hiermee voldoende ingelicht zijn. Doordat het bestuur in zijn brief van 20 september 1762 beschrijft dat de grond daar een onderlaag heeft van kalkachtige aarde, waardoor de wortels van de peperstruiken aangetast worden en snel vergaan, moeten Heren XVII, ondanks hun goede hoop, niet veel van de verbouw van peper op Timor verwachten. Daarom is er, tevens om de vruchteloze pogingen daartoe, zoals in de brief van eind december 1762 gemeld, van deze cultuur afgezien. Het zou zinloos geweest zijn om de luie Timorezen langer aan te sporen tot werk waarin zij geen zin hebben, en waarbij de gesteldheid van de grond hen hindert. Zoals in de brief van 18 oktober 1763 bericht, geldt hetzelfde voor de gestaakte verbouw van indigo. In de brief van eind december 1763 werd de nutteloosheid van Sumba reeds onder ogen gebracht en men verwijst naar de een jaar eerder vermelde slechte kwaliteit van de daar geproduceerde salpeter. fol. 46 
Palembang Al twee jaar nam de leverantie van tin uit Bangka matig toe en die van peper uit Palembang verminderde. De remedie daartegen is al eerder aangegeven. Van het tin is nog 12. 213 pikol niet geleverd. De Palembangers vragen de volle prijs van rsd 15 het pikol, terwijl de Compagnie maar de beloofde rsd 13 wil geven. Evenals elders moet ook hier gepatrouilleerd worden. Ondanks het tekort aan middelen werd bij geheim besluit van 4 mei 1764 vastgesteld dat tegen de ongelooflijke smokkel van tin en peper naar China een goed bewapende bark, een sloep en een pantjalang tussen de noordhoek van Sumatra's Oostkust en Bangka zullen patrouilleren. Ter geheimhouding zijn deze scheepjes bij besluit van 24 april naar Malakka uitgestuurd. Voor de doorzoeking fol. 47 van aangehouden vaartuigen en hun behandeling wordt verwezen naar de instructie bij het geheime besluit van 4 mei. Omdat er dan geen vaart naar China meer is, zullen deze patrouillescheepjes eind augustus terugkeren. Om smokkel tegen te gaan en omdat de vaartuigen van de koning van Palembang, die de producten naar Batavia brengen, zich aan zeeroof schuldig maken, kwam men, in tegenstelling tot de gewoonte en in afwijking van de opinie van Heren XVII, tot de conclusie dat het tin en de peper beter door Compagnies schepen vervoerd kunnen worden. De argwaan over zeeroof nam nog toe, omdat, zoals in het besluit van 27 april 1764 werd vastgelegd, de te Batavia verschenen Palembangse koningsschepen 2500 lb buskruit aan boord hadden. Ook als men het gunstig beoordeelt, fol. 48 varen ze naar plaatsen die bij contract zijn verboden. Naar men zegt en volgens de brief van 4 augustus 1764 van gouverneur Willem Hendrik van Ossenberg, zijn er twee ten oosten van Java in Straat Badung gesignaleerd. Er wordt dan ook stipt de hand gehouden aan het besluit van 12 april 1763 om zonder goede redenen geen schepen boven de 10 last aan vreemden te verkopen en men is terughoudend met verzoeken om reparatie aan de Palembangse vaartuigen. Dat is in een brief van 2 april 1764 ook aan de gouverneur van Java's Oostkust geschreven. Slechts het verminderen van de zeemacht van Palembang is voldoende om de sultan te doen inbinden en het onbeperkt overtreden van de verdragen te beletten. De kosten van het ophalen van de producten met schepen of sloepen van de Compagnie is dubbel en dwars terug te verdienen, daar het tin dat te Palembang rsd 13 1/3 het pikol kost, te Batavia rsd 15 opbrengt en de peper die er rsd 5 het pikol kost, rsd 6. fol. 49 Dan wordt niet eens gewaagd van de rijst, het textiel, ijzer en andere kleinigheden die de Palembangers nu te Batavia inslaan en die dan door Bataviase en Javase handelaren te Palembang afgezet kunnen worden. De aanvoer van deze goederen door de Palembangse schepen is niet ineens te verhinderen en zo is er op 16 april 1764 nog eens geklaagd dat er minder tin en peper is geleverd dan in de passen was vermeld. Op het verzoek van Heren XVII wordt bericht dat er voor niet meer dan wat werkelijk geleverd is, wordt betaald en niet voor wat in de passen staat. Djambi Wat het weer betrekken van de logie te Djambi betreft, kan naar de verzonden berichten verwezen worden.) 
Dog agten het egter niet geheel overtollig nog met weynig woorden aan te merken dat de intentie daartoe wel niet zozeer de peperleverantie ten doele heeft gehadt, vermits dit rijk al van veele jaaren herwaarts niets van naam heeft uytgeleevert, en ook de grootste apparentie in verre na zig daartoe niet komen op te doen, als wel voor het grootste gedeelte de vreese dat eenige andere Europische natie zig daar vestigen zoude, gelijk zulx bij de resolutie van den 19 e junij 1761 staat aangeteekent en bij onse generale missive van den 18 e october 1761 vermelt. Dat deze bedugting ook niet ongegrond was, is kort naar de aankomst van voormelde resident aldaar gebleeken, wijl zig daar toen een Engelsch vaartuyg voor die rivier vertoonde, dog op de tijding dat wij er weder post gevat hadden, vertrok. 
Dit staat in de marge als antwoord op het extract uit de brief van Heren XVII van 30 september 1760. Het huidige fortje is zo gelegen dat vaartuigen die stroomopwaarts naar de residentie van de vorst willen varen, het geschut moeten passeren. De op en neer vaart is dus te beletten. Hoe de zaak verbeterd is, werd in de brief van 8 mei 1764 gemeld. Sindsdien is naar aanleiding van de brief van de koning, die de gezanten hebben meegebracht, besloten hen namens hun vorst om vergiffenis te laten verzoeken. Zij deden dat en daarop is deze vorst bericht dat al het gebeurde is vergeven, maar dat men volgens het onlangs gesloten verdrag wel wenst dat hij de Pantchinas, fol. 51 die onderdanen van de Compagnie zijn, dwingt zich aan de Kumpeh te vestigen. Ze hebben daar weinig zin in en worden, naar het schijnt, daartoe niet aangespoord. Ook moet hij de de verbouw van peper en de goudwinning met kracht laten voortzetten. De Pangeran Nata en de resident zijn hierover onderhouden. Tevens is de resident nadrukkelijk bevolen om het verbod op de komst van vreemdelingen te handhaven. De desbetreffende brief is hem toegestuurd. Uit de verantwoording van de gewezen fabriek en vroegere opperkoopman Johannes Hartkop blijkt dat de klachten van resident Ajax Fredrik van Solms over de onbekwaamheid van de ambachtslieden en slaven die hij toentertijd naar Djambi heeft gezonden, wat overdreven zijn. Het bijgevoegde stuk zal Heren XVII daarvan weten te overtuigen. 
Siam fol. 52 De zinloosheid van het verblijf van de Compagnie in Siam, waarvan Heren XVII in hun brief gewagen, werd reeds besproken in de brief van 18 oktober 1762. In die van 18 oktober 1763 zijn de redenen voor de voortzetting op een zuinige manier uiteengezet. Er wordt nogmaals aangedrongen op de noodzakelijkheid van het aanhouden van de logie. Als die verlaten zou worden, dan kan men er niet alleen met een facteur volstaan. De resident meldt in zijn brief van 31 december 1763 dat de logie uitermate geschikt is voor het ontvangen, verzenden en opslaan van goederen, dat als ze wordt verlaten, waarbij de verkoop maar een tiende van de waarde zou opleveren, de koning ze wel in beslag kan nemen en verhuren aan een vreemdeling. Evenals de Engelsen verplicht waren, zou er dan bij terugkomst een aanzienlijke huur betaald moeten worden, terwijl er geen ander huis te huur of te koop is. De koning zal een vertrek als het begin van een blijvende opbraak beschouwen, en zich meteen al niet meer aan de contracten houden. fol. 53 Hij zal Compagnies handel zeker in alles dwarsbomen. Het voorstel van de Hoge Regering om sapanhout van particulieren te kopen is niet realistisch, omdat deze te duur zou zijn om nog te vervoeren. Als de Chinezen, die vrij zijn van veel onkosten, al in sapanhout willen handelen, dan zou de koning vervoer naar Batavia wel eens kunnen verbieden, omdat er geen logie meer is. Men zal om sapanhout verlegen blijven, want na de inval van de Birmezen kunnen de Chinese jonken er niet meer zoveel van krijgen, als ze wensen. De verwerving van gekonfijte gember en roggenvellen zal niet minder problemen geven. De Engelsen lieten allang blijken zich in Siam te willen vestigen en zullen bij vertrek van de Compagnie zeker een contract met de koning sluiten. Men probeerde door vrijstelling van importrechten en weeggeld particulieren te Batavia ertoe te krijgen genoemde goederen op te halen. fol. 54 Deze getuigden echter unaniem dat het sapanhout te volumineus was om met hun kleine schepen te vervoeren, en dat het te kostbaar was door de geschenken en hoge tollen. Om al deze redenen is de resident op 25 augustus 1764 geschreven om de logie vooralsnog aan te houden en de inkoop door de Compagnie van sapanhout en de overige artikelen voort te zetten. Er is opgemerkt dat, wat de voorgewende grote genegenheid van de Engelsen betrof, het hen om de winst ging. Ook de Compagnie heeft die al zo lang tevergeefs nagestreefd. Er is gevraagd te rapporteren wat de Engelsen met een vestiging zouden kunnen bedoelen en welke voorrechten ze zouden kunnen bedingen, zodat men zo nodig maatregelen kan nemen. In zijn brief van 31 december 1763 bericht de resident eveneens dat het gestolen tin is teruggegeven, maar dat er weinig kans is dat dit met de ontvreemde contanten zal geschieden. Men heeft op het laatste opnieuw sterk aangedrongen. De resident schrijft over de gevraagde vermindering van de prijs van olifantstanden en sapanhout fol. 55 dat de khaluangs, dat zijn de gepriviligeerde kooplieden, niet van de gebruiken, die zij als onverbrekelijke wetten beschouwen, willen afwijken, maar dat de phra-klang in zijn laatste brief meldt dat het Siamse kati zilver van 42 tot 40 en 41 dukatons en van 52 tot 50 en 51 Spaanse realen is teruggebracht. De resident is om nadere informatie verzocht over een verwachte vermindering van de inkoopsprijzen. Als gebruikelijk werd de afpakkers Afpakker, inpakker. bij besluit van 2 maart 1762 vergoeding opgelegd voor een tekort van 36 stuks textiel in zeven pakken die in goede staat waren. Aan het door de resident voorgestelde herstel aan het zeehoofd en andere hoognodige verbeteringen is niet meer dan ƒ 909,- besteed. In de brief van 16 augustus 1763 werd de post voor timmerwerk en herstel op ƒ 300,- per jaar gesteld. Er is herhaald dat in het algemeen niet meer uitgaven dan in deze brief genoemd, worden geduld en dat overschrijdingen ten laste van de resident zullen komen. Japan fol. 56 Daar het geheime besluit van 2 juni 1761 aangaande een prijsverlaging van het koper door Heren XVII werd goedgekeurd, verwacht men, daar de afzet nog niet is verbeterd, dat dit ook met dat van 22 mei 1764 zal gebeuren. Daar moeten de eigen argumenten van Heren XVII, zowel als die van de Hoge Regering, wel toe leiden. Er is veel meer prijsverlaging toegestaan onder de voorwaarde dat de bezwaarlijke grote voorraad spoedig zal worden weggewerkt en nieuwe aanvoer niet lang renteloos blijft liggen. Een prijsverhoging kan altijd weer worden doorgevoerd. Overige maatregelen zijn in het besluit te vinden. Bij gewoon besluit van 22 mei 1764 is vastgelegd dat er 775. 000 lb koper naar Coromandel gestuurd zal worden, of zoveel als het bestuur daar met het oog op een ruime afzet bestelt, naar Ceylon 50. 000 lb, naar Malabar 100. 000 lb, hoewel vandaar niets werd besteld, fol. 57 en naar Surat, waarvandaan wegens het wegblijven van de Amelisweert geheel geen bestelling is gekomen, 300. 000 lb. Omdat in 1750/51 in China met een winst van 130 2/3 20. 000 lb werd omgezet, is daarheen op proef 6000 lb koper gezonden. Aan de facteurs daar is gevraagd hoeveel en tegen welke prijs er te verkopen zou zijn. Dit jaar is er geen koper naar Bengalen gestuurd, omdat de voorraad daar nog 190. 000 lb is met weinig hoop op verkoop. Er zal zorg gedragen worden om de handel op Japan met zo min mogelijk kosten te verbeteren. In de brief daarheen van 11 juni 1760 is de voorraad op ƒ 50. 000 of ƒ 55. 000 vastgesteld. Men vraagt wederom dringend dat de textiel die uit Nederland voor Japan is besteld, met de juiste lengte en breedte in september of oktober wordt verzonden. Uit het besluit van 31 juli 1764 blijkt dat deze dit jaar, zoals vaak is gebeurd, te laat is aangekomen en daardoor met gevaar van bederf moest blijven liggen. fol. 58 Andere textiel had niet de juiste maat en kon daarom niet naar Japan gestuurd worden, daar men niet de kans wilde lopen dat de kieskeurige Japanners ze zouden afwijzen. Uit de rapporten van het bestuur blijkt tevens dat slechts goederen die wegens enig gebrek door de Japanners niet geaccepteerd zijn, werden teruggestuurd. Conform het bevel van Heren XVII zullen de goederen die voor Japan worden ontvangen, apart in de negotieboeken worden opgenomen. Malakka Met goedkeuring van Heren XVII zal de equipagemeester te Malakka, zonder de mening van de gezagvoerders af te wachten, nagaan of de schepen masthout kunnen vervoeren en hoeveel. Hoewel steeds wordt vastgesteld of er voor Malakka geen schepen met lastpoorten zijn, is deze opdracht aan het hoofd van de zeemacht Houtingh en de commandeur van de werf doorgegeven. Naar aanleiding van de bijgevoegde opmerking dat de werven uitsluitend in het belang van de Compagnie mogen worden gebruikt, fol. 59 verzekert men dat dit steeds gebeurt. Vreemde schepen krijgen niet anders dan schoorvoetend toestemming voor reparatie, zoals met de Engelse oorlogsschepen is gebeurd en waarvan nog voorbeelden zullen volgen. Het heeft echter wel moeten geschieden overeenkomstig het bevel van Heren XVII van 9 april 1761, dat ook hun niet onbekend is. Er is voor gezorgd dat de vergoeding voor het ongeoorloofd zenden van de Kievitsheuvel naar China is binnengekomen, behalve voor een bedrag van ƒ 1078,- ten laste van de weduwe van onderkoopman Johan Gilbert, die daarvan wegens onvermogen bij besluit van 18 juni 1764 is ontheven. Wegens de bezwaren van Heren XVII tegen de toename van de leverantie van tin, de grote aanvoer uit Bangka en andere bedenkingen, is in de vergadering van 18 juni 1764 tevens besloten om, op verzoek van de aftredende en naar Nederland repatriërende gouverneur David Boelen en diens opvolger Thomas Schippers, de totale leverantie door Malakka op 500. 000 lb per jaar vast te stellen. fol. 60 Deze moet op de meest passende manier over degenen die daarbij zijn betrokken, verdeeld worden. Tevens is besloten de inkoopsprijs, die ƒ 7, 10,- per 100 lb met die te Palembang verschilt, zo mogelijk daaraan gelijk te trekken. Omdat de verdragen de landsvorsten verplichten om alle tin uitsluitend aan de Compagnie te leveren en deze dus wel verplicht is alles af te nemen, verwacht men dat een prijsverlaging niet uitvoerbaar is en een vermindering van levering veel verzet zal opleveren. Maar de buitensporige voorraden en de vrees dat die nog zullen toenemen, omdat Malakka in 1761/62 al 831. 420 1/2 lb heeft geleverd en 786. 242 lb in 1762/63, hebben ertoe geleid tot deze uiterste remedie, die de verdragen in de waagschaal stelt, over te gaan. Sinds de brief van 14 september 1762 had het inwisselen van Spaanse realen tegen 68 stuivers geen succes. Het is beslist niet de bedoeling geweest die, in plaats van zilveren munten, tegen duiten in te wisselen. Omdat het ongerijmd is dat het bestuur tot ruil van de Spaanse reaal tegen 68 stuivers is overgegaan, fol. 61 is het in de brief van 3 augustus 1764 een vergoeding van 4 stuivers de Spaanse reaal opgelegd.) 
Betreffende onse sterkte te Poelo Gontong, dezelve ziet men vooralsnog voor een nodeloose lastpost aan, die 's Compagnies magt nutteloos verdeelt en de bezetting zelve aan 't uytterste gevaar exponeert, wanneer men die niet spoedig bijspringen kan, blijkens de secreete missive van den gouverneur Boelen van den 6 e april dezes jaars. Zijnde dese onse sustenue overeenkomstig met het gevoelen van wijlen den heer gouverneur generaal Mossel Z. G. in zijne aanmerkingen over de vrije vaart van Malacca, behelsende dat 's Compagnies gezag in dies straat niet door permanente bezettingen, maar door herhaalde bekruyssingen met wel bemande vaartuygen moet staande gehouden werden. Waarom men ook, bij voormelde onse rescribtie van den 3 e augustus passato, de consideratiën der ministers gevordert heeft noopens de noodzakelijkheyt van de aanhouding dier sterkte, met qualificatie om dezelve te demolieeren en verlaaten zo het oirbaar gevonden word. 
Dat men wijders de ordres niet verwerpt die in evengemelde verhandeling van wijlen voormelden heer gouverneur generaal Mossel beraamt en g'approbeert zijn bij onse resolutie van den 13 e april 1758, en dat wel na hoogst desselvs overlijden, blijkt hieruyt dat de zeedert gemaakte veranderingen eenelijk bestaan in het geresolveerde op den 21 e december 1759. Volgens 'twelk de vaartuygen die met leevensmiddelen naar Siak den wil hebben, geen passen van Malacca behoeven te haalen; dat de vaartuygen op Java, Madura en Cheribon t'huyshoorende, bij retour van Malacca volgens besluyt van den 7 e october 1760 g'eximeert zijn van 't aandoen van Batavia ter visitatie, die zij toen g'ordonneert wierden op Cheribon, Samarang en Grisse te ondergaan, en dat de vaart op Siac en Riouw aan zeekere limitatiën gebonden is, om die op Malacca zelve te doen toeneemen bij resolutie van den 28 e april 1761. 
Daarin is slechts veranderd dat, ter wille van het verbod van aanvoer van textiel uit de Westerkwartieren, invoer van textiel uit Malakka door particulieren is verboden. Wegens de gerede verdenking van smokkel van opium, is de toestemming aan de koningen van Boni en Gowa om één of twee vaartuigen naar Straat Malakka te zenden ingetrokken. Radja Alam werd toegestaan om vaartuigen naar Java's Oostkust voor het afhalen van rijst te sturen en bij brief van 3 augustus 1764 is vastgehouden aan het besluit van 28 april 1761 om maar zes vaartuigen naar Siak te laten gaan, hoe boos het vorstje daarover ook mag zijn. fol. 63 Het bestuur is bevolen voortvarender op te treden in het beantwoorden van de extracten uit de brieven van Heren XVII. 
Sumatra's Westkust Men heeft er nota van genomen dat Heren XVII, evenals de Hoge Regering, van mening zijn dat de vrije vaart naar en van Sumatra's Westkust gesloten moet blijven. In 1761 werd daarheen op de bestelling van het bestuur het grote aantal van 1125 pakken textiel gezonden, omdat die te Batavia in voorraad waren zonder dat ze elders konden worden afgezet. Uit het besluit van 4 en 11 augustus 1761 blijkt dat men toen de hoop koesterde, dat de gewilde en ongewilde textiel verkocht kon worden. Uit de geheime brieven van de voormalige commandeur Christiaan Lodewijk Senff van 15 mei 1763 blijkt dat de terugkomst van de Engelsen de handel aanzienlijk gehinderd heeft. Zoals in de generale missive van 8 mei 1764 reeds werd gemeld, is daarin volgens de laatste berichten verbetering gekomen. fol. 64 In antwoord op de opmerkingen van Heren XVII over de prijs van het zout, wordt verwezen naar het geheime besluit van 13 april 1761 om deze op rsd 55 het last te houden. Later is in de brief van 25 augustus 1761 toegestaan het voor twee taël goud van 21 karaat te verkopen, wat volgens de geheime brief uit Padang van 15 mei 1763 op rsd 50,- het last uitkomt, of ruim rsd 40 volgens de huidige berekening van het goud. Heren XVII twijfelen of de Compagnie wel alleen in zout handelt. In de generale missive van eind december 1762 is gemeld dat dit het geval is en dat er maar eenmaal 5 last uit een particulier vaartuig in beslag is genomen. Men twijfelt niet aan de oplettendheid van het bestuur en is positief over het handhaven van het verbod. Heren XVII zijn in het bijzonder pessimistisch over de afzet van textiel op Sumatra's Westkust die in Europa, of elders in Azië, meer zou kunnen opbrengen. Hierover wordt opgemerkt dat er slechts textiel wordt verkocht die niet in Europa is af te zetten, fol. 65 noch elders in Azië meer opbrengt, behalve in de Grote Oost. Daarheen wordt de afzet beperkt tot wat er werd besteld. In de zaak tegen de ontslagen resident te Airhadji Christiaan Ernst van Sijffert, die nu onder de advocaat-fiscaal is, is er weinig kans dat de Compagnie uit zijn middelen schadeloos gesteld kan worden, noch dat de uitstaande posten, die volgens de brief van 15 mei 1763 ruim ƒ 68. 000,- bedragen, op Sumatra's Westkust te innen zijn. Daar is opnieuw op aangedrongen. Tevens is aan Padang gevraagd waarom ƒ 6240,- aan Zeeuwse duiten, die niet net als de overige tegen goud geruild zijn, in 1761naar Batavia werden teruggestuurd met het verzoek er ƒ 2400,- aan Westfriese duiten voor te ontvangen. Bengalen In de generale missive van december 1761 is bericht dat het in Bengalen redelijk ging. Hoewel dit niet uit het boekjaar 1759/60 bleek, getuigen de gemiddelde winsten over vijf jaar op de opium daar wel van. Heren XVII merkten evenwel op dat in dezelfde periode de uitgaven de inkomsten hadden overschreden. fol. 66 De grond voor optimisme werd daarom wankel gevonden, ook omdat er in vergelijking met eerdere jaren weinig opium was aangevoerd. De daardoor gestegen prijzen komen slechts aan particulieren ten goede. De aanvoer was inderdaad gering in vergelijking met eerdere jaren. Dit jaar was ze echter 419 kisten, maar slechts 213 kisten in 1763. Maar de Opium Sociëteit heeft daarvan niet uitsluitend voordeel, want al twee jaar lang betaalt ze, zelfs tegen haar octrooi, rsd 100,- meer per kist. Uit de brief van 20 februari 1764 van de directeur en hoofdadministrateur blijkt dat er enige hoop is om het voordeel van particulieren binnen redelijke perken te houden. De Engelse compagnie heeft geen aandeel in de opiumhandel.) 
Noopens den oorsprong der schult van den overleeden Compagnies makelaar Damoedher Serkaar groot ƒ 15. 647, 14, 8, is het (met eenige verandering in opzigt van U Wel Edele Hoogachtbare gevoelen) dus geleegen dat dezelve ontstaat uyt een post die tweemaal aan zeekeren moorschen koopman Choja Wazid heeft moeten betaalt werden, om zekere schultbrief van 105. 000 ropijen gequiteert te krijgen, die overlang aan Damoedher betaalt was. Dog waarvan de obligatie onder den crediteur was blijven berusten, ter zaake Damoedher het voorsz. restand van ƒ 15. 647, 14, 8 met hem nog niet hadt vereevent. Terwijl op U Wel Edele Hoogachtbare betoond ongenoegen over zeekere acte van substitutie, die het ministerie van Houglij, uyt kragte van eene op hetzelve gepasseerde procuratie van Damoedhers zoon en erfgenaam op de presidiale kamer Amsterdam ter invordering van een vrij grooter restand schult van den gerepatrieerden oud-directeur Jan Kersseboom, de heer raad extraordinair Taillefert, als ten tijde van de gepasseerde substitutie geweest zijnde directeur in dese directie, zig zodanig verklaart, als bij een ter onser resolutie van den 16 e augustus g'insereerd schriftuur van Zijn Edele omstandig blijkt. 
Hoewel Louis Taillefert erkende dat, weliswaar niet door onoplettendheid, in deze zaak niet alle regels van de rechtskunde zijn gevolgd, verklaarde hij dat hij, hoewel hij er geheel buiten stond, slechts heeft bedoeld fol. 68 de Compagnie, in ruil voor een schuld die Jan Kersseboom had erkend aan Damudar Sirkar te hebben, aan een vordering op hem te helpen. Daar zou anders niet de minste kans op zijn geweest. Zonder de desolate toestand van Kerssebooms financiën, waarvan men toen in Bengalen geen vermoeden had, zou deze schuld beslist al zijn afgelost. Taillefert beweerde dat dit geen slecht voorbeeld aan anderen kon geven. Heren XVII hadden bevolen de Compagnie zo goed en snel mogelijk schadeloos te stellen.) 
Zo hebben wij, in aanmerking gekomen zijnde dat voorsz. somma onder ultimo augustus 1757 bij het Houglijse negotiejournaal, na de tweede afbetaling op ordonnantie van den oud directeur Bisdom geschiet, afgeschreeven is, zonder dat er alvorens eenige resolutie bij den Politicquen Raad te Houglij overgenomen was. Schoon anderzints de extensie bij het Houglijs journaal van 1756/7 (dat namentlijk die schult voor de tweede keer voor Damoedhers reekening betaalt wierd, om de obligatie gequiteert uyt des crediteurs handen te krijgen, wijl hij anders door den nabab zoude kunnen genoodsaakt worden het volle bedraagen dier obligatie nog eens te voldoen) niet duyster te kennen geeft dat de zaak in deliberatie moet gebragt weezen. Dog de aanteekening, 'tzij uyt onvoorzigtigheyt, of met voordagt agtergebleeven, waardoor dan ook niemand van de toenmalige raadsleeden aanspreekelijk kan gehouden werden, en er dus geen de minste weg tot een prompte voldoening openstaat, goedgevonden al de papieren uyt Nederland betreffende de voormelde schult terug ontfangen in originali en copia authenticq te zenden naar Bengale, ter generale secretarij alhier authenticque afschriften daarvan te bewaaren, het ministerie van Houglij aan te schrijven (gelijk reeds geschiet is) om alle mogelijke devoiren ter inninge van de schult des mogelijk van Damoedhers zoon en erfgenaam in 't werk te stellen, bij elke gelegentheyt van 't succes hunner pogingen kennis te geeven, en eyndelijk de reekening van voormelde gerepatrieerden oud-directeur Bisdom, den eenigsten die men, bij ontstentenis van den oud-directeur Kersseboom, voor de tweede betaling aanspreekelijk keuren kan, te doen belasten voor het gewaagde capitaal van ƒ 15. 647, 14, 8, om 's Compagnies guarand bij faute van voldoening in Bengalen, op hem te zoeken. 
Uit deze zaak blijkt dat althans in 1757 het bevel om niets in de negotieboeken op te nemen fol. 70 zonder het besluit daarvan schriftelijk vast te leggen, niet werd uitgevoerd. Het is betreffende buitengewone posten opnieuw opgedragen. Met de schuld van de overleden boekhouder Daniel Aukema, die eind augustus 1763 maar ƒ 2776, 1, 12 bedroeg, is het beter dan Heren XVII verwacht hebben. Omdat zijn rekening bij overlijden nog niet is ontvangen, werd aan Bengalen opgedragen, mocht zijn schuld nog niet vereffend zijn, die ten laste van zijn boedel te brengen en de uitslag direct aan Heren XVII te rapporteren. Dit dient eveneens te gebeuren met de reparatiekosten, inclusief de genoten 10%, ten tijde dat ingenieur Claude Ogerdias opzichter van de werken was. Deze moeten met de vorige kosten vergeleken worden en men dient aan te geven of de gebouwen niet goedkoper zijn te onderhouden. Het rondgeschreven bevel van september 1756 om een memorandum van alle maten, gewichten, munten etc. op te stellen, is herhaald en er is op een snelle uitvoering aangedrongen. Van sommige kantoren is die nog niet ontvangen. Heren XVII wilden die verzamelen fol. 71 en laten drukken. Aan Surat, Malabar, Ceylon, Coromandel en Bengalen is bevolen dit memorandum in duplo zo snel mogelijk met de retourschepen uit Ceylon en Bengalen rechtstreeks naar Nederland te zenden. Er is bevolen om de opgaven van maten, gewichten en munten van Java's Oostkust, Cheribon en Bantam met die van Batavia te laten drukken. Men is het eens met Heren XVII dat er in deze onzekere tijden niets bijzonders in Bengalen ondernomen moet worden. Dat blijkt ook duidelijk uit het geheime besluit van 2 juli 1764 over de memorie van de aftredende directeur Louis Taillefert aan zijn opvolger. De pogingen betreffende het eigendom van Banquibazar moeten zeker niet hervat worden. Het bestuur is hierover onderhouden en, conform de strekking van deze memorie van overgave en het besluit daarover, krachtig aangespoord de handel te verbeteren en de uitgaven te verminderen. De beste middelen daartoe zijn aangegeven. fol. 72 
Coromandel Heren XVII hadden geklaagd dat het bestuur te Nagapattinam geen kopieën van de brieven van 10 juli en 10 december 1761 aan Batavia rechtstreeks naar Nederland had gezonden. De Hoge Regering zend deze nu zo snel mogelijk naar Nederland en zal het bestuur het verzuim ernstig verwijten. Overeenkomstig de wens van Heren XVII krijgt de secretaris van de Politieke Raad, Hazelkamp, die toen eerste klerk was, en verantwoordelijk was voor de verzending van brieven, een boete van drie maanden gage met bedreiging van een ernstige correctie bij een volgend verzuim. De toenmalige secretaris Paulus Loman heeft minder schuld en doordat hij is overleden, kan hij zich niet meer verantwoorden. Hij vertrouwde slechts teveel op de eerste klerk. Eveneens naar de wens van Heren XVII is aan Bengalen, Coromandel, Ceylon, Malabar en Surat bevolen, steeds samen met hun brieven direct naar Nederland, kopieën van brieven aan Batavia toe te voegen. Anders dan Heren XVII hebben gewenst, fol. 73 is na het vertrek van Lubbert Jan van Eck de verwerving van textiel niet onveranderd gebleven. In 1762 zijn er 182 1/4 pakken minder dan in 1761 ontvangen en in 1763 zelfs 345 3/4 pakken minder dan in 1762. Als acceptabele redenen worden de onrustige tijden en de uitzonderlijke droogte in het afgelopen jaar genoemd. In tegenstelling tot wat Heren XVII uit de brief van het bestuur van 10 december 1761 konden verwachten, is de winstrekening over 1761/62 ƒ 741. 848, terwijl die over 1760/61 maar ƒ 641. 460 is geweest. Maar volgens de brief van 19 december 1763 uit Nagapattinam is die over 1762/63 weer tot ƒ 590. 460 gedaald. De afzet van Japans koper in het noorden van Coromandel begon echter weer aan te trekken. De Hoge Regering is zeer pijnlijk getroffen door het verwijt van Heren XVII dat de aanstelling van Christiaan van Teylingen als gouverneur, fol. 74 als deze al geen andere belangen dan die van de Compagnie dient, dan toch onberedeneerd is. Zij verzekert met alle eerbied dat alle kandidaten voor een vrijkomende post, hoe gering ook, zorgvuldig worden onderzocht en dat men diegene kiest die men het meest geschikt acht. Dat dit ook bij de benoeming van Van Teylingen het geval is, blijkt uit het besluit van 29 mei 1761. De gouverneur-generaal wees er in die vergadering op dat, van de op Coromandel aanwezig zijnde twee benoembare personen, opperkoopman David Coenraad Vick al 60 jaar was en daarom te zwak voor de zware post van gouverneur. Van Teylingen staat bekend als ijverig, geschikt en welnemend. fol. 75 Bovendien is hij van middelbare leeftijd en gezond. Na ruim beraad was de vergadering het daarmee eens en heeft hem benoemd. Dit betekent niet dat oude dienaren geheel niet in aanmerking zouden komen, maar ouderdom, en de zwakheden die daarmee gepaard gaan, kunnen bij zware posten niet over het hoofd gezien worden. De ervaring heeft geleerd dat het tegendeel kwade gevolgen kan hebben. Uit het antwoord van het bestuur in de marge van het extract uit de brief uit Nederland, dat bij de brief van 19 december 1763 naar Batavia was gevoegd, blijkt dat de Raad van Justitie te Nagapattinam de voortvluchtige ingenieur Pieter Coenraad Keller, als zijnde contumax, of weerspannig om na daging voor de raad te verschijnen, heeft veroordeeld. Hij bleef voortvluchtig en zou volgens geruchten op bevel van een moslim landvoogd benoorden Bimlipatam gedood zijn. Conform het bevel van Heren XVII fol. 76 blijven in de negotieboeken van Coromandel de rekeningen van de Franse compagnie gedebiteerd voor wat uit de schepen Schellag en Haarlem in beslag was genomen en wat aan het leger van Thomas Arthur de Lally-Tollendal was verstrekt. Ze blijven gecrediteerd voor contanten van een zekere Marten Wouter Tempezel, die in 1748 in beslag zijn genomen, en voor wat de Engelsen uit de brigantijn Robijn hebben teruggegeven. Ceylon Over Ceylon wordt slechts gemeld dat, als de rust is weergekeerd, de voorstellen tot verbeteringen in de memorie van Jan Schreuder zoveel mogelijk zullen worden uitgevoerd. Malabar De aansporing door Heren XVII op Malabar zoveel mogelijk peper te verwerven wordt daar, en op andere kantoren die peper leveren, met grote kracht opgevolgd. Volgens het bestuur worden geen vriendelijkheden gespaard om de koning van Travancore gunstig te stemmen.) 
Dog deze Zijn Hoogheyt betoont in allen opzigte geen slaaf van zijn woord te weezen, begeerende daarentegen continueele vooruytverstrekkingen van contanten en aanmerkelijke quantiteyten van kanon, handgeweer, ammunitie en andere goederen. Dit heeft ons daarom ook, bespeurende met zeer veel leetweesen het afneemen van de leverancie van peper, ter sessie van den 6 e julij jongstleeden doen besluyten tot eene gansch geringe voldoening van de door Zijn Hoogheyt gerequireerde goederen, om. is 't mogelijk, door die weg hem bij te doen komen. 
Besluiten over vooruitverstrekkingen en verscheidene andere posten zullen pas genomen worden, als het onderzoek overeenkomstig de geheime besluiten van 30 mei en 29 juni 1764 is afgerond. Het betreft hier het feit dat het bestuur in de brief van 25 oktober 1763 om opheldering werd gevraagd over het aanzienlijke debet van de koning van Travancore per eind augustus 1762. Daar heeft het op 28 maart 1764 op geantwoord dat de gecommitteerden die de negotieboeken hebben gecontroleerd, constateerden dat de schuld van Travancore op de leverantie van peper in 1761/62 niet ƒ 538. 603 heeft bedragen, maar ƒ 80. 878. fol. 78 Er werd evenwel geen verklaring voor deze vermindering gegeven. De raad ordinaris Jan Schreuder, die de beschrijving van Malabar verzorgt, heeft de negotieboeken van 1761/62 en 1762/63 met elkaar vergeleken en is daarbij tot zijn uiterste verbazing, en ook die van de Hoge Regering, niet alleen op het bovengenoemde verschil gestuit, maar ook op dat in de voorraden aan het eind van het eerste en het begin van het tweede jaar, zodat het credit 
van deze post per eind augustus 1762 ƒ 2. 448. 330 bedroeg, maar het debet per 1 september ƒ 1. 891. 080 wat op een verschil van ƒ 557. 250 uitkomt. Daarop is direct de afgelopen maand september besloten om twee commissarissen naar Cochin te zenden om onderzoek te doen, maar om deze bevindingen voorlopig geheim te houden. fol. 79 Immers, er kan niet eerder dan half oktober naar Malabar gevaren worden, zodat deze zaak geheim moet blijven totdat de schepen naar Ceylon vertrekken, opdat de schuldigen geen kennis van de besluiten zouden krijgen en vervolgens zouden vluchten. Om zoveel mogelijk informatie te verzamelen is de visitateur-generaal en zijn eerste assistent Francois van Abcouw onder strikte geheimhouding opgedragen daarvoor alles na te gaan wat maar enigszins dienstbaar zou kunnen zijn. Uit hun rapport, gevoegd bij het besluit van 20 augustus 1764, is niet alleen het bovengenoemde verschil van ƒ 557. 250 in de restanten gebleken, maar dat de verschillen reeds in het boekjaar 1761/62 waren begonnen. Een notitie van Van Abcouw toonde aan dat de boeken van dat jaar zonder balans zijn afgesloten en geheel opnieuw moeten worden opgesteld. De gouverneur-generaal heeft diverse stukken in deze zaak ingediend en Jan Schreuder heeft aangetoond dat het bestuur in zijn brief van 29 april 1762 heeft opgegeven dat de rekening van Travancore per eind augustus 1761 fol. 80 een schuld van ƒ 868,- vertoonde, niettegenstaande er in de negotieboeken een negatief van ƒ 316. 369 stond. Er valt niets anders te concluderen dan dat men het bedrag dat deze posten verschilden, wilde stelen, of op zijn minst de verantwoordelijkheid voor te grote voorschotten wilde ontlopen. Derhalve is besloten commandeur Godefridus Weyerman en hoofdadministrateur Jan Anthony Sweers de Landas te ontslaan en door hun opvolgers koopman en oud-schepen Cornelis Breekpot en koopman Francois van Abcouw te laten arresteren met inbeslagneming van hun goederen. Weyerman en Sweers de Landas moeten in militair arrest naar Batavia gezonden worden. De verdenking tegen hen is nog toegenomen door de zonder besluit van de raad aan de vorst van Travancore verstrekte aanzienlijke leningen, zodat volgens het geheime besluit van 30 mei 1764 diens schuld per eind augustus 1763 ƒ 657. 462,- bedroeg. Mochten zij echter hun onschuld duidelijk kunnen bewijzen, waarvoor het onderzoek uitsluitend aan Breekpot en Van Abcouw is opgedragen, en voldoende borgen kunnen stellen om de Compagnie de schade te vergoeden, fol. 81 dan kunnen ze met stilstand van gage naar Batavia komen om zich te verantwoorden over de enorme voorschotten en de valse boekhouding. Besluiten betreffende eventuele medeplichtigen zijn te vinden onder 20 augustus 1764, in de kopieën van de instructie en de aparte brief. Daaruit blijkt ook dat de gouverneur-generaal van mening blijft dat deze zaak zo belangrijk is, dat een lid van de Hoge Regering het onderzoek had behoren te doen. Wegens alle omstandigheden, en in overeenstemming met de brief van Heren XVII, werd het bestuur nadrukkelijk bevolen het voorschot aan de vorst van Travancore op ƒ 40. 000,- of ƒ 50. 000,- te brengen en te houden, de schuld jaarlijks te laten vereffenen, geen voorschotten te geven voordat de vorige zijn afbetaald en niets te verstrekken zonder een beredeneerd besluit van de raad. Daarvan zijn gevallen fol. 82 die wegens geheimhouding alleen aan de commandeur en hoofdadministrateur zijn toevertrouwd, uitgezonderd.) 
Middelerwijl hebben wij de ministers ook gelast om U Wel Edele Hoogachtbare over Ceylon aan te bieden een accurate vertooning van de landen die den Maatschappij langs dese cust in eygendom behooren, van de peeper die er vijf jaaren door elkanderen geslagen is ingezamelt, en welke middelen er tot aanmoediging van de aanqueeking in Compagnies domainen zouden kunnen in 't werk gestelt werden. Waarvan wij ook een afschrift gevordert hebben. 
Betreffende het verzoek van Heren XVII om informatie over de geringe winsten te Malabar in 1760 wordt verwezen naar de generale missive van eind december 1762. Toegevoegd wordt dat de winsten in 1760/61 maar ƒ 252. 851 hebben bedragen, het volgende boekjaar ƒ 261. 676, en in 1762/63 zijn toegenomen tot ƒ 329. 258. 
Surat Naar aanleiding van een partij staal die nauwelijks beter was dan ijzer, is goede nota genomen van de handelwijze fol. 83 met goederen uit Nederland die zo slecht zijn, dat dit op bedrog wijst. Dat geldt niet alleen voor de aanvoer te Batavia, maar ook is aan de kantoren in Bengalen en Ceylon opgedragen op kwaliteit te letten. Het bestuur te Ceylon heeft in de brief van 24 januari 1764 gemeld dat veel van de goederen die met de Duinenburg uit Nederland waren aangevoerd, niet de vereiste kwaliteit hadden. Het rapport van wijlen de examinateur Jan de Marre is nog niet ontvangen. Eveneens kon er dit jaar, anders dan voorgeschreven, niet overlegd worden over de bestellingen uit Surat, omdat het bestuur de verzending van de stukken had uitgesteld tot het vertrek van het schip Amelisweert. Men heeft zich naar de bestellingen van het vorige jaar gericht. Men is het met Heren XVII eens dat de handel te Surat behouden moet blijven en daarom werd er opgedragen dat alle geschillen met de concurrenten zoveel mogelijk moeten voorkomen, fol. 84 of opgelost worden. Voor het afzien van hervestiging in Ketsmanduwe wordt verwezen naar de brief van oktober 1763. Er wordt door de Compagnie, zoals gevraagd, wel eens een enkele stuurman of dekofficier aan particuleren uitgeleend, maar geen matrozen. Van hen heeft de Compagnie zelf nooit genoeg. Particulieren pikken wel inlanders op, wat slecht volk is, en dat beter betaald wordt dan de Compagnie zou doen. Zo wordt de kwijnende Nederlandse particuliere vaart gaande gehouden, terwijl het in de Aziatische wateren wemelt van Engelse en andere particuliere vaartuigen. Kharg Over het inkrimpen van de vestiging op Kharg, wat geheel aan de Hoge Regering is overgelaten, en de handel daar kon sinds de bespreking in de vergaderingen van 11 maart en 6 april 1762 geen gefundeerd oordeel gevormd worden. fol. 85 De inkrimping moest wegens de onzekere tijden uitgesteld worden. Door de mislukking van de reis van de Renswoude in 1762 en het verongelukken van de Amstelveen in 1763 kon de handel telkens maar met één schip gedreven worden. Het was raadzaam de uitslag van de laatste zending af te wachten. De Lapienenburg is in mei naar Kharg vertrokken en de Lekkerland op 1 juli 1764. Zij kunnen het eind van dit jaar, of het begin van het komende jaar, terug zijn met berichten over het voornemen tot inkrimping.) 
Eghter is men vooraf al van oordeel dat, wijl de Engelschen nu eene sterkte te Boucheer hebben en dien oord met hunne vaart vervullen, dat men de Persische Golff niet geheel zal konnen verlaaten zonder bij eene favorabele verandering van omstandigheeden de gelegentheyt benoomen te zien, om er ons weer te vestigen, of ten minsten zulx zeer moeyelijk en kostbaar te vinden. 
Conform het bevel van Heren XVII werd de opperkooplieden van het kasteel te Batavia gevraagd fol. 86 hoe het met de in 1761 teruggestuurde manufacturen, pelings en chiavonijs staat. Hun rapport gaat als bijlage mee. Op 12 juli 1763 zijn, zoals in oktober 1763 aan Heren XVII is medegedeeld, reeds besluiten genomen over het aanhouden van ongewilde goederen en het vaststellen wie schuld heeft aan hun verzending. Naar de bedoeling van Heren XVII is, zoals op sommige kantoren gebruikelijk en op andere niet, per circulaire bevolen om van ieder schip dat naar Batavia zal gaan, een dagelijks rapport op te maken van het lossen, laden en werk aan het schip op de rede, zodat beoordeeld kan worden of het onnodig is opgehouden en de eventuele schuldigen gestraft kunnen worden. 
Batavia Zoals Heren XVII onder Batavia hebben geschreven, zal men er steeds op letten waardige personen als gouverneur van Java's Oostkust aan te stellen. Dat was ook het geval toen het bij de laatste verkiezing een lid van de Hoge Regering betrof. Dat geldt evenzeer het kiezen van gouverneurs en lagere hoofden fol. 87 van verder weg gelegen buitenkantoren. Om de bevelen van Heren XVII direct uit te voeren, is het verlies op de te Batavia van de Armeniër Alexander Satoer gekochte Bengaalse textiel bij besluit van 21 juli 1761 ter vergoeding opgelegd aan de inkopers, koopman en schepen Cornelis Bruijn en onderkoopman Joannes Frisch, juister geheten Fraijss, en wel ieder voor de helft. Hun soldijrekening is daarmee belast, behoudens dat zij garantie kunnen geven op degenen die zij daarvoor menen te kunnen aanspreken. Dit dient slechts om te gehoorzamen en houdt geen rekening met de ontlastende argumenten die deze inkopers in de vergadering van 20 september 1763 hebben aangevoerd en die in de generale missive van 18 oktober 1763 zijn vermeld. Nu wordt nog bericht dat ter ontlasting van Frisch geldt, dat hij bij de keuring van die textiel bedlegerig was. Maar dat verleent hem nog geen gratie, want hij heeft de verwijtbare toegeeflijkheid gehad om, fol. 88 na bespreking, het rapport samen met Bruijn te tekenen. Tevens kan worden aangevoerd dat de facturen van alle retouren met 4 % rente belast worden, waar evenwel geen uitgaven tegenover staan, zodat er slechts een reëel verlies van 1 5/8 is geleden. Tenslotte hebben Frisch en Bruijn geen voordeel van het keuren van de textiel gehad, ze hebben niet ter kwader trouw gehandeld, maar zich uit louter onkunde en licht vertrouwen door de leverancier laten misleiden. Daarentegen is de oud-directeur Adriaan Bisdom, conform het bevel van Heren XVII, ontheven van iedere verantwoording over twee partijen firtij, die voor zijn rekening naar Nederland zijn gezonden. Ter informatie dient gemeld dat Bisdom zeer ongunstige opmerkingen heeft gemaakt over de fiscaal en de secretaris van de retourvloot van najaar 1761. Er zullen geen personele maatregelen meer genomen worden, omdat het toen niet de gewoonte was dit bij fol. 89 een repatriërend lid van de Hoge Regering te doen. In het bijzonder werd secretaris Adolph Thierens op voorspraak van wijlen Jacob van der Waeyen, die als admiraal van de retourvloot was aangewezen, tot onderkoopman aangesteld, terwijl notaris Jacob Levier op 14 oktober 1757 als koopman met ƒ 60,- in dienst is genomen om samen met Joan Gideon Loten, als fiscaal van de retourvloot te repatriëren. Toen is daar door Heren XVII geen bezwaar tegen gemaakt, terwijl het nu verweten wordt. Dat er bij besluit van 1 oktober 1761 een bedrag van ƒ 21. 324 uit de boedel van Steven Vermont is afgegeven, werd door Heren XVII beschouwd als een overtreding van het bevel van 15 oktober 1760 om in de zaak van de brigantijn Robijn maatregelen te nemen om schade voor de Compagnie te voorkomen. Als uitleg en verontschuldiging wordt aangevoerd dat deze som op grond van een wissel die door de Nederlandse gevolmachtigden van oud- gouverneur Steven Vermont op hem was getrokken, aan de executeurs in de boedel van wijlen gouverneur-generaal Jacob Mossel is uitgekeerd. fol. 90 Dit geld uit de boedel van Mossel in Nederland was aangewend voor een gedeeltelijke uitkoop van het burgerweeshuis te Amsterdam op grond van een overeenkomst van 20 augustus 1760, dus bijna een jaar voor het verbod om geld uit de boedel van Vermont af te geven. Het was derhalve een reële schuld van die boedel. Bovendien heeft het geld gediend om de hele nalatenschap van Steven Vermont, die anders aan het genoemde burgerweeshuis zou zijn vervallen, in de huidige staat te brengen. De verdere uitbetalingen van legaten, waarvoor bij besluiten van 20 juli 1762 en 19 januari 1764 toestemming was verleend, zijn gedaan om het geld niet renteloos bij de executeurs van de boedel te laten liggen. Er zijn voldoende voorzorgen voor terugbetaling getroffen. Die zijn niet genomen bij het geven van toestemming op 17 januari 1764 voor de uitbetaling uit de boedel van Jacob Mossel van ƒ 12. 038 voor een legaat van rsd 5000 met de kosten. fol. 91 De volmachten van Mossel hadden dit bedrag op 16 juli 1761 aan Abraham Vermont uitbetaald, dus voor het genoemde verbod. Om onverwijld aan de opdracht van Heren XVII te voldoen is op 16 augustus 1764 besloten om van de executeurs in de boedel van Jacob Mossel voor de posten van ƒ 21. 324 en ƒ 12. 036 Dit bedrag strookt niet met het bovengenoemde van ƒ 12. 038. een bereidverklaring tot restitutie te vragen, onverlet hun vorderingen op de boedel van Steven Vermont op bovengenoemde gronden. De executeurs in de laatste boedel is bevolen om het batig slot daarvan, voor zover onder hen, bedragende ƒ 37. 728 aan de in Azië verblijvende erfgenamen van Mossel uit te keren, waarvoor deze op hun beurt een notariële bereidverklaring tot restitutie moeten tekenen.) 
Zonder ons met nadere consideratiën op te houden over de door U Wel Edele Hoogachtbare g'ordonneerde reductie van de Nederlandsche factuurprijsen tot Indisch gelt, noteeren wij eenlijk dat dit zedert den 1 e september 1762 bij de Indische negotieboeken g'executeert is en in train gehouden word, zullende den tijt moeten leeren wat uytslag de zaaken van den handel daardoor neemen zullen. Egter dient dat door deze nieuwe bereekening eene noodzakelijke alteratie vereyscht word in 't stuk van de avancen, waarmeede de Nederlansche goederen bevoorens van de hand gezet wierden, wil men de pakhuysen niet overpropt met renteloose capitaalen en de goederen door lang leggen aan bederf en vermindering onderworpen zien. 
Daarom is op 3 augustus 1764 de winst op de verkoopsprijs van ijzer van 50 % tot 40 % teruggebracht, want bij 50 % zou de winst nu 87 1/2 hebben moeten zijn. Bij dit besluit is het staafijzer door de kamers met ƒ 10, 5,- à ƒ 10, 17, 8 de 100 lb aangerekend, terwijl het in de Amsterdamse prijscourant maar ƒ 6 1/2 à ƒ 6 3/4 heeft gegolden. Zo is er weinig hoop op vermindering van de excessieve voorraad. De concurrenten, die niet zo'n hoge inkoopsprijs rekenen, hebben kopers genoeg. Heren XVII herhaalden het bevel om de inkoopsprijzen fol. 93 met enige bijkomende kosten te vermeerderen. De beide opperkooplieden van het kasteel, de boekhouder en de visitateur-generaal kregen de opdracht over dit onderwerp een advies uit te brengen. Zonder goedkeuring van Heren XVII zal er door de Hoge Regering geen verandering in de koers van Europese munten worden aangebracht. Heren XVII merkten over de staatrekening van 1759/60 op dat er aan goederen en gelden op assignatie ƒ 11. 122. 362 was ontvangen, maar dat aan retouren maar ƒ 8. 059. 111 was teruggestuurd. Het tekort bedroeg ƒ 2. 066. 066. Zo zou er dan, tot groot nadeel voor het bedrijf in Nederland, ƒ 997. 184 zijn gebruikt voor de verbetering van de Compagnie in Azië. De algemene restanten in Azië zijn in vergelijking met het boekjaar 1758/59 inderdaad vermeerderd, maar dat moet niet aan wanprestatie van de Hoge Regering worden toegeschreven, maar aan toevallige omstandigheden. fol. 94 Er is alles aan gedaan de retouren te vermeerderen en het kapitaal in Azië te verminderen. Dat dit niet is geslaagd komt door de roerige tijden en de concurrenten van de Compagnie. Het laatste is in de Westerkwartieren het geval. De retouren uit Bengalen en Coromandel zijn aanmerkelijk verminderd. Dit is, evenmin als de teruggang in de andere retouren, veroorzaakt door een gebrekkig bestuur. De Hoge Regering ziet niet in hoe het bedrag van ƒ 997. 184 ten nadele van het bedrijf in Nederland voor verbetering in Azië kan zijn gebruikt. Dit zou erop kunnen slaan dat de gelden die ter overmaking naar Nederland zijn geaccepteerd, daar bij de uitbetaling niet erg van pas zijn gekomen. Evenwel hadden Heren XVII eerst het bedrag aan te nemen op assignatie op het onhoudbare getal van 9 ton gesteld, maar dit bij brief van 17 november 1738 weer ingetrokken. Daarom kon niet anders gedaan worden dan het geld dat werd aangeboden, te accepteren. fol. 95 Noch met het aannemen van dit geld, noch met het doen van de bestelling heeft men bedoeld iets ten nadele van de financiële staat in Nederland te doen. Zeker niet nu er een beperking was opgelegd, waardoor nauwelijks werd voorzien in wat nodig was, terwijl tegelijkertijd een ruimere acceptatie van gelden werd geprefereerd. Hiermee is de brief van Heren XVII van 29 september 1763 beantwoord. In de latere brief van 13 oktober 1763 werd bericht dat de vloot voor 1763/64 zal bestaan uit 26 schepen met hun bemanning. In verband daarmee wordt het al jaren dringende verzoek om personeel, voornamelijk militairen, nadrukkelijk herhaald. Dit komt voort uit een groot tekort. Van de laatste vloot zijn bij het verzenden van deze brief slechts de Aschat, Velsen, de Hoop, Vrouwe Elisabeth, Westfriesland, Immagonda en Vosmaar aangekomen. fol. 96 Van de vorige vloot ontbreekt nog de gekaapte Nijenborg. Daar komt nog bij dat, zoals de klacht vorig jaar reeds luidde, er aan de schepen uit Nederland het nodige moet worden gedaan, zodat ze een tijd uit de vaart zijn. Zelfs zijn ze 
soms te beschadigd om nog een tocht te maken. Dit jaar blijkt uit het bericht van Houtingh, gevoegd bij het besluit van 11 september 1764, duidelijk dat dit het geval is met de Immagonda en Wildrijk. Voor het betere behoud van de schepen en om rampen te voorkomen, verzoekt men eerbiedig hiertegen de nodige maatregelen te nemen. Het kleine aantal timmerlieden heeft genoeg aan het dagelijkse werk. De Hoge Regering dringt erop aan om uit de problemen verlost te worden. De vloot heeft dit jaar ernstig geleden fol. 97 door het verongelukken van de Amstelveen en Zeelelie, en de vermissing van de Amelisweert. Tevens zijn bij besluiten van 12 en 19 juni, 24 juli en 14 september 1764 de schepen Brouwer, Leiden, Kasteel van Tilburg en Overschie uit de vaart genomen, terwijl de Zuiderburg en Gustaaf Willem in zo'n gebrekkige staat zijn dat ze de rede niet kunnen verlaten. Er wordt niet ontkend dat Heren XVII in het begin van 1763 hebben besloten extra schepen uit te rusten, maar dit helpt niet, als er daarom geen extra schepen worden gebouwd. Het schreeuwend gebrek aan personeel is duidelijk bewezen en de extra schepen hebben daaraan, Ceylon uitgezonderd, niet veel kunnen verhelpen. Van zulke schepen die de laatste twee jaar werden gezonden, zijn op bevel van Heren XVII aan de Kaap de Goede Hoop bijna 600 militairen, als aanvulling op de tijdens de reis overledenen, op de schepen naar Ceylon overgeplaatst. fol. 98 De Hoge Regering moet die nu missen. Na het vertrek van het naschip kwamen er uit Nederland te Batavia 3167 zeevarenden, 86 ambachtslieden en maar 1007 soldaten aan. Onder andere doordat de kermisschepen Kermisschip, schip vertrokken uit Nederland in september, de kermismaand. daarmee slecht voorzien waren, blijft er een zeer groot gebrek aan militairen. Op het dringend verzoek van de besturen te Coromandel en Malabar om soldaten te sturen, konden er slechts naar ieder kantoor 50 gezonden worden. Men vraagt zich ongerust af hoe de Oosterkwartieren, waar de garnizoenen voortdurend kleiner worden, van de gevraagde soldaten zouden kunnen worden voorzien. Deze zijn daar met inlanders zeer gebrekkig uitgerust. Ook weet men niet hoe de garnizoenen op Java's Oostkust en dat te Bantam, waarvan het laatste bijna tot de helft is teruggebracht, voltallig gemaakt zouden moeten worden uit de maar 1289 gezonde soldaten die eind september 1764 in Batavia aanwezig waren. fol. 99 Weliswaar wordt al drie jaar enig soelaas gevonden door verhoging van de gage degenen die uitgediend zijn, tot verlenging van het dienstverband aan te sporen. Dat is echter zeer kostbaar en door het lange verblijf van militairen op één plaats, en vooral daar ze veel vrije dagen hebben, zijn ze niet beter dan een burgermilitie. Het bitterste is dat het God heeft behaagd de aankomende schepen en hospitalen te Batavia met een buitengewoon grote sterfte te bezoeken. Op de 22 schepen die dit jaar zijn aangekomen, vielen er, exclusief die aan de Kaap de Goede Hoop zijn gestorven, 612 doden. Dit jaar waren er tot eind september 1764 in de ziekenhuizen te Batavia 1390 sterfgevallen, terwijl er nog 468 personen verpleegd worden. Gezien de omstandigheden met weinig inkomsten en de desastreuze rampen wordt er sterk aangedrongen op een groot aantal bemanningsleden van de aankomende schepen. fol. 100 Omdat de ervaring leert dat er veel ziekte en grote sterfte op schepen is die in de periode tussen mei tot september uit Nederland vertrekken, vraagt men de schepen zoveel mogelijk niet voor september in het najaar en niet na april in het voorjaar te laten uitvaren. De vijf extra schepen die naar Ceylon werden gezonden, hebben het vorig jaar het bewijs geleverd van de gevaren van vertrek buiten die maanden. Behalve de zieken zijn er toen tussen Nederland en Kaap de Goede Hoop 206 personen overleden en tussen die plaats en Ceylon 223. Dit is in totaal 429, ofwel 86 per schip. Wat het geldwezen aangaat, hadden Heren XVII vastgesteld om voor 1764, inclusief Ceylon, Coromandel, Bengalen en Kaap de Goede Hoop, 28 ton te zenden. Op deze krappe voorziening met contanten, waarvan slechts ƒ 312. 500,- voor Batavia was bestemd, ontbreken nu nog ruim twee ton, waaronder bijna een ton aan baar zilver. Uit het vervolg zal blijken fol. 101 hoeveel moeite de Hoge Regering heeft gehad om genoeg kapitaal voor het belangrijke kantoor Ceylon, en vooral het benodigde zilver voor Bengalen bijeen te krijgen. 
Op de verhoogde bestelling van contanten uit Colombo is op 3 juli 1764 besloten die geheel met 19 ton uit te voeren. Men wist dat het bestuur slechts 8 ton in baar goud uit Nederland zou ontvangen en geen geld. Op de 19 ton wordt in totaal ƒ 854. 945,- in mindering gebracht, omdat volgens de brief van 8 mei 1764 Ceylon dit reeds uit Surat en Malabar, en uit Batavia had ontvangen. De rest zou bij gebrek aan payement in Suratse ropia's gaan, waaraan Ceylon voor de huishouding grote behoefte heeft. Daaraan was evenwel zo'n gebrek dat de directeur-generaal toestemming kreeg om die tegen 28 stuiver het stuk bij particulieren in te kopen. Op Ceylon doen ze 30 stuiver het stuk. fol. 102 Tenslotte werd besloten om voor de rest ruim 3 ton aan gekartelde dukatons uit de grote geldkamer en wat uit de dagelijkse kas genomen kon worden, te gebruiken. Drie dagen na het geven van toestemming aan de directeur-generaal is, om maar zilver te krijgen, besloten om ook tegen 28 stuiver Perzische ropia's in te kopen. Als deze op Ceylon niet voor 30 stuiver konden worden uitgegeven, dan moesten ze met de 's-Gravenzande, die uit Batavia via Ceylon naar Bengalen zou gaan, daarheen meegegeven worden. Uit het besluit van 16 augustus 1764 blijkt dat er maar voor ƒ 120. 190,- aan Perzische ropia's is binnengekomen. Op 3 juli 1764 was al besloten om al vroeg geld op assignatie te accepteren en wel bij voorkeur, naast de overmakingen van de Weeskamer, dat wat het vorige jaar was aangeboden maar niet was aangenomen. Daar de behoefte verder toenam en de schepen op het punt stonden naar Nederland te vertrekken, is dit op 31 juli uitgebreid tot wat maar werd aangeboden, onder de restrictie niet meer dan 20 ton te zullen aannemen. fol. 103 Het lukte evenwel niet om door inwisseling de meest winstgevende contanten te krijgen en het gehele door Ceylon gewenste bedrag te verzamelen. Toen er nog ƒ 639. 935,- tekort was, waar slechts de ƒ 120. 190,- aan Perzische ropia's van afgetrokken kon worden, is op 16 augustus 1764 besloten het bestuur te Surat op te dragen om, met het schip dat in december de retouren overbrengt, twee ton aan zilveren ropia's naar Ceylon te zenden. Tevens is het bestuur te Colombo gemachtigd om, indien absoluut noodzakelijk, nog 1 à 2 ton op assignatie naar Nederland te accepteren, of, als dat niet werd aangeboden, een lening te sluiten tegen niet hoger dan 3/8 per maand. Deze lening moet zo gauw mogelijk worden afgelost. Omdat men er zelf gebrek aan had en Java's Oostkust er ook niet naar behoefte mee voorzien kon worden, konden er, ondanks dat het er dringend om had gevraagd, geen koperen duiten naar Ceylon gezonden worden. Ook te Batavia konden geen koperen duiten gekocht worden, doordat er grote schaarste aan is door de winstgevende export van deze duiten door particulieren naar Java's Oostkust. fol. 104 Bij besluit van 30 juli 1764 is daarom het aanbod van wijlen de oud-commandeur van Jaffna, Jacob de Jong, om door zijn volmachten rsd 23. 000 aan de zo gewilde koperen duiten op Ceylon in de kas te laten storten, aangenomen. Aan hem werd daarvoor te Batavia zonder enige korting, onder borgstelling, de waarde in goud geld uitbetaald. Het is met het belangrijke eiland Ceylon evenwel schraal uitgevallen. Met de Torenvliet werd nog ƒ 75. 262 aan diverse gangbare munten gezonden. Op de bestelling van Ceylon is ƒ 36. 139,- onvoldaan gebleven. Hoewel de bestelling door het bestuur te Bengalen van 48 ton te overdreven is geweest, is het daar nog slechter gesteld. Met een wijziging van het besluit van 10 april 1764 is op 29 mei besloten maar 34 ton te zenden, inclusief wat het kantoor te Bengalen rechtstreeks van Heren XVII zal krijgen. Dat is op verre na niet gelukt, fol. 105 hoewel er 3 ton aan gouden Nederlandse en Venetiaanse dukaten zijn verzonden en er al vroeg geld op assignatie op Nederland is geaccepteerd. Uit het besluit van 7 augustus 1764 blijkt dat er met het retourschip de Stralen maar voor 4 ton naar Bengalen gestuurd kon worden. Om de resterende 7 ton te verzamelen zijn de Vrouwe Kornelia Hillegonda en de Hoop opgehouden, in de hoop dat met de schepen uit Nederland nog wel iets van de benodigde 6 ton baar zilver ontvangen zou worden. Daar werd men in teleurgesteld en zo liet men de Kornelia Hillegonda op 17 augustus zonder geld vertrekken. De Hoop is pas op 2 oktober 1764 via Malakka naar Bengalen vertrokken met 8800 mark aan baar zilver, die sinds 14 augustus was ontvangen, en enige te Batavia tegen ƒ 19, 10,- gekochte gouden ropia's etc., samen t. w. v. ƒ 312. 618. Na veel sukkelen ontbrak aan de bestelling uit Bengalen nog ƒ 365. 302. Op 7 augustus 1764 is 
ook besloten om het bestuur te Hooghly toe te staan fol. 106 om bij uiterste noodzaak zoveel, als het nodig heeft tegen de laagste rente te lenen. Immers, het bestuur schreef op 20 maart 1764 dat het hoopte vier retourschepen te kunnen beladen.) 
Een geltgebrek 'tgeene, nadat de uytterste middelen aangewend zijn, egter niet ten éénmaal heeft kunnen weggenomen werden en ook tot middelen heeft moeten doen besluyten, waartoe men anders niet treeden zoude. Ja een gebrek dat in volgende jaren naar apparentie veel erger uytwerkingen zoude kunnen hebben, door de dagelijx toeneemende verarming van Batavias ingezeetenen. Want uyt voorgeciteerde resolutiën blijkt dat wij zelfs dit jaar al tot geen negotiatiën alhier hebben kunnen treeden, mits de schaarsheyt van penningen onder de gemeente, en dat er inzonderheyt weynig of geen zilvergelt is, tgeen egter maar alleen voor Bengalen te prefereeren was. 
Dog opdat dit gebrek aan gereede munt in deze colonie niet vreemd mooge schijnen, zo geeven wij in aanmerking dat er jaarlijx naamwaardige sommen door de Palembangers (die men reekenen kan dat in desen jare genoegsaam al het betaalde voor de ingekogte peper en thin tot een considerabel bedragen van ƒ 1. 084. 851 meede na dat rijk hebben overgebragt), item de Chineesche jonken en andere handelaars uytgevoert worden. Contrarie hetgeene men in vroegere dagen wel heeft ontmoet, alzo doenmaals nogal een fraay montant aan lijwaaten en amfioen door de eerstgemelde, en aan dat geweef door de overige, wierden besteed bij particuliere. Dat de gewoone secoursen, die Souratta en Persië anders en de Compagnie en particulieren bijzettede, zedert eenige jaren voor een gedeelte zijn agtergebleeven, als hebbende de Compagnie in drie jare maar ƒ 300. 000 aan ropijen van Souratta en ƒ 98. 000 uyt Persië gekreegen, mitsgaders particuliere, of eygentlijk de scheepsoverheeden, op die munt een verlies van 10 percent, mits de reductie van derzelver prijse van 30 tot 27 stuivers, moetende ondergaan, daarvan geen aanvoer van belang gedaan. En al eens van het provenue der aan haar gepermitteerde lasten geschiet zijnde, dezelve vervoert of verzonden zijn na Bengale, als aldaar tenminsten tegen 28 stuivers roulleerende. 
Het geld dat voor rekening van de Compagnie uit Surat is gezonden, bleef op Ceylon. Door het mislukken van de reis van de Renswoude en het verongelukken van de Amstelveen heeft de handel op Perzië niets opgeleverd. Het aanbod van geld op assignatie is, doordat er zo lang onbeperkt geld geaccepteerd moest worden, opgehouden. fol. 108 In de laatste 13 jaar is er ƒ 32. 233. 185 van particulieren op assignatie voor Nederland geaccepteerd, terwijl er op de bestellingen veel gekort is. Zo heeft de Geldkamer in 1761/62 aan gangbare munten maar ƒ 2. 708. 822,- ontvangen, in 1762/63 ƒ 903. 712 en het vorige jaar slechts ƒ 361. 223,-. Daarmee kon de geldvoorraad, nadat de betalingen voor de inkoop van producten waren gedaan, niet aangevuld worden. Zeker niet na de belangrijke geldzendingen naar Ceylon, waar voor de oorlog geen edele metalen, maar duiten uit Batavia nodig zijn. Er ging ook geld naar Java's Oostkust, de Grote Oost, Malakka, Djambi, Palembang, Sumatra's Westkust, Cheribon en Bantam. Doordat de handel op Manilla al twee jaar heeft stilgestaan, is het tekort aan geld toegenomen, terwijl het totale verval van de handel van de Spaanse kooplieden en gebrek aan bruikbare schepen, weinig hoop geeft hen te Batavia te zien. Bovendien is in Batavia de handel van particulieren in slechte staat. Deze hachelijke toestand fol. 109 
wordt niet slechts Heren XVII onder ogen gebracht, maar de Hoge Regering dringt er tevens krachtig op aan dat particulieren tegen een redelijk vrachtgeld dukatons naar Azië mogen zenden. Immers, volgens de brief van 13 oktober 1763 kregen weesmeesters van de steden Delft en Hoorn vergunning om twee kleine bedragen op die wijze over te maken. Met het verminderen van assignaties werd de bestelling van courante munten weliswaar vermeerderd, maar dat is niet voldoende om in de behoefte aan geld in Azië te voorzien. Gezien het belang van deze zaak, hoopt men dat Heren XVII dit verzoek niet van de hand zullen wijzen, zoals wel is geschied met het voorstel van wijlen gouverneur-generaal Jacob Mossel in zijn bedenkingen over de staat van de Compagnie.) 
Want bij 't tegendeel is dan al verder ook niet anders te verwagten dan de vaste goederen te deser hooftplaats binnen korte jaren, gelijk zig daarvan al eenige blijken opdoen, alle waarde te zien verliesen, dat den handel nog verder verloopt en de Compagnie verstooken word van de aanmerkelijke inkomsten deser colonie zonder dat de lasten eghter verminderen zullen en dat men zal kunnen voorkomen een totaal verval derselve. 'Twelk in den eersten opslag wel alleen op den inwoonder schijnt te redundeeren, dog indiervoegen op het belang en intrest van de maatschappij hare relatie hebben zal, dat men ten eenemaal onvermogens zal zijn het vervallene weder op te beuren. 
Slechts om zeer dringende redenen zal de Hoge Regering de bepaling dat er maar 20 ton op assignatie geaccepteerd mag worden, overtreden. De directeur-generaal is opgedragen tweederde van de assignaties met de eerste bezending mee te geven en de rest met de tweede, zodat die respectievelijk na de najaars- en de voorjaarsverkoping uitbetaald kunnen worden. Er is reeds bevolen dat er in Bengalen en op Ceylon slechts in uiterste noodzaak geld op assignatie geaccepteerd mag worden. In Malabar en Coromandel is het voor dit jaar geheel verboden, omdat daar geen gebrek aan contanten is. Op 28 mei 1764 is besloten om Coromandel van goud te voorzien. fol. 111 Om Heren XVII er van te overtuigen dat de contanten die te Batavia op assignatie worden ontvangen, die met de schepen aankomen, zowel als die van de geldgevende kantoren worden ontvangen, goed gebruikt worden, is de groot-kassier opgedragen van de inkomende en uitgaande contanten van 1 september 1763 tot eind augustus 1764 en vervolgens over ieder boekjaar een memorie op te maken. Met de memorie die de eerste koopman van het kasteel van de contanten in de Grote Geldkamer opstelt, zal die jaarlijks aan Heren XVII worden aangeboden. De plakkaten tegen het overmaken van geld door particulieren via vreemde naties, zullen gehandhaafd worden. Het geeft evenwel veel gemor en ontevredenheid dat het accepteren van geld op assignatie wordt beperkt, of zelfs geheel gesloten is, en dat dan tevens belet wordt om contanten fol. 112 van repatriërenden, of gerepatrieerden, ofwel die van vrachtbrieven van boedels voorzien zijn, langs vreemde kanalen over te maken. Te Batavia wordt al het staafzilver per staaf op troysgewicht nagewogen. Als er afwijkingen zijn, dan moet het nawegen in Bengalen hebben plaatsgevonden. Heren XVII schreven dat de kamer van Amsterdam, tegelijk met het zilver, de twee weegschalen waarmee ze gewogen waren, heeft meegezonden. Maar de Keukenhof, die twee fijne weegschalen om 10 staven te wegen meebracht, vervoerde geen staafzilver. Conform het bevel van Heren XVII is op 18 mei 1764 besloten om schout-bij-nacht Houtingh boven de president en dus naast het jongste lid in de Hoge Regering te laten plaatsnemen. Op de vraag waarom, toen hij naar Ceylon werd gezonden, artikelen drie en vier van zijn instructie niet zijn nageleefd, antwoordt men dat, toen daartoe het geheime besluit van 3 augustus 1762 werd genomen, fol. 113 de staat van de zeemacht, evenals nu, niet toeliet om uit Batavia schepen en bemanning ten oorlog uit te rusten. In de vergadering van 13 augustus 1762 is reeds advies van Houtingh gevraagd hoe een schip van 150 voet voor de oorlog uitgerust en bemand moet worden. Dat zou echter op Ceylon moeten gebeuren, zodat de Kronenburg en Noord-Beveland als vrachtschepen daarheen zijn uitgezonden om als oorlogsschepen te worden uitgerust. In de geheime brief van 14 september 1762 naar Ceylon is bevolen om Houtinghs advies voor uitrusting ten oorlog geheel op te volgen. Dat stond ook duidelijk in de instructie die hij uit Batavia heeft meegekregen. De Hoge Regering meent daarmee de wens van Heren XVII te hebben uitgevoerd. fol. 114 De voorschriften betreffende onbekwame ambachtslieden zullen worden opgevolgd, maar de uitvoering van artikel 34 van de Artikelbrief wordt opgeschort. Uit het besluit van 22 mei 1764 blijkt dat deze ambachtslieden aanvoeren dat zij door de zogenaamde zielverkopers zijn geronseld. De onbekwame ambachtslieden worden teruggeplaatst tot gewoon soldaat of tot matroos. Uit genoemd besluit, en die van 5 juni en 10 augustus 1764, blijkt dat het om de volgende personen gaat: Johan Fredrik Gerritsz als geweersloten-maker aangekomen met de Vlissingen; Benedicti Wagenar als grofsmid en Philip Christoffel Kluijkmeij als scheepstimmerman 
aangekomen met de Eendracht; Johannes Bacher, Jacob Preijs, Jurgen Matthijs, Johannes Heumer als scheepstimmerlieden aangekomen met de Lapienenburg; Johannes Nieuwhagen als scheepstimmerman aangekomen met de Aschat; Otto Atman als scheepstimmerman aangekomen met de Vrijburg. De eerste is in dienst bij de kamer van Zeeland, de acht anderen bij die van Amsterdam. fol. 115 Allen zijn met vermindering van gage tot soldaat gedegradeerd. In de verwachting dat het bevel voor de verwerving van salpeter, dat de heren directeuren van de Engelse compagnie naar Bengalen gaven, beter zal worden uitgevoerd, wordt voor dit product verwezen naar de berichten die direct uit Hooghly aan Heren XVII zijn gezonden. Op Ceylon, in Coromandel of Malabar kon geen deugdelijke salpeter ingekocht worden. In een circulaire is het verbod van Heren XVII op het verstrekken van contanten aan vreemde naties voor het inkopen van benodigdheden of het leveren van levensmiddelen op krediet, bekend gemaakt. Heren XVII hebben niet alleen de twaalf in Coromandel geaccepteerde wissels, maar ook de vier die voor wat was geleverd aan het eskader van ridder Louis de Joannis waren ontvangen, voor rekening gelaten van degenen die ze aannamen. Dit besluit, betreffende de laatste vier wissels, heeft de Hoge Regering gevoelig getroffen. De motieven voor deze leningen staan duidelijk in het besluit van 21 september 1762 vermeld. fol. 116 Bij het overleg werd stipte onzijdigheid betracht en, als er al sprake is van een vergrijp, dan komt dat door gebrek aan menselijk inzicht. Dat kan in politieke zaken dagelijks gebeuren, maar wordt beslist van de hand gewezen. Men zou nooit tot zo'n lening overgaan zonder van de noodzaak overtuigd te zijn. De Fransen hadden groot gebrek, en zonder rijst en andere levensmiddelen zouden hun vloot en koloniën op Mauritius en Bourbon tot hongersnood zijn vervallen. Dat gaf de overigens beleefde ridder Louis de Joannis driftig te kennen. Een weigering van de lening zou des te onbeleefder zijn geweest, daar pas enkele maanden geleden de Engelse oorlogsschepen te Batavia zijn gerepareerd en van het nodige zijn voorzien. fol. 117 Dat was, evenals een stipte onzijdigheid, in de brief van Heren XVII van 9 april 1761 bevolen en zou geschonden zijn als de Fransen in belabberde omstandigheden niet waren geholpen en hun openbare vijanden, de Engelsen, in mindere nood wel. Omdat men, ongeacht de aangevoerde beweegredenen, toch verantwoordelijk wordt gehouden voor de gevolgen, vraagt men eerbiedig om duidelijke bevelen hoe te handelen, als bondgenoten van de staat, in grote verlegenheid van geld en andere benodigdheden, om hulp vragen en als die zonder nadeel voor de Compagnie is te geven. Het voorschieten van geld voor inkoop van het noodzakelijke of het verstrekken daarvan zonder betaling, wordt weliswaar niet goedgekeurd maar ook niet volstrekt verboden. Zo blijft men in onzekerheid. fol. 118 Een duidelijk bevel zal onverkort worden opgevolgd. Wat betreft het ongenoegen van Heren XVII over de repatriëring van drie onderstuurlieden met het schip Velsen en het laten vergoeden van de premie door wie het aangaat, heeft de thans repatriërende aftredende commandeur en opperequipagemeester Hendrik Booms een rapport ingediend, dat bij het besluit van 17 augustus 1764 is gevoegd. Hij beroept zich op het tekort aan vooral bekwame derdewaaks. Dat is een dermate belangrijk argument dat zijn verzoek hem van de vergoeding te ontslaan, wordt gesteund. Voor de toekomst is bevolen per retourschip niet meer dan een onderstuurman met een gage van ƒ 32,- en twee derdewaaks, of stuurlieden met een mindere gage, toe te staan. Mocht dat tegen de tijd van vertrek onmogelijk zijn, dan moet dat voorzien van redenen gerapporteerd worden. Dat wordt dan aan Heren XVII doorgegeven. In de brief van 18 oktober 1763 werd het overlijden van fol. 119 de commandeur van Bantam, Hugo Pieter Faure, reeds gemeld. Hij was door Heren XVII tot extraordinaris Raad van Indië benoemd. Eveneens zijn overleden de tot onderkoopman bevorderde Gijsbert Temming en Jan Bernard Laurens de Vassij. Personalia. Zoals bevolen is de gage van essayeur Fredrik Altena op ƒ 60,- gesteld. De huisvrouw van de assistent Eelders, Maria de Veer, betaalde te Batavia het transport- en kostgeld voor haarzelf en haar zoontje. Dat zal bij zijn aankomst eveneens door Jan Arnout Gallas dienen te gebeuren. De hoeveelheid van 3 miljoen lb bruine peper in de eis van retouren fol. 120 zal niet overschreden worden, tenzij het vol beladen van de retourschepen dat vereist. De 
Bengaalse retourschepen vervoerden 600. 000 lb, de Ceylonse retourschepen 1 miljoen lb, zodat er 1. 400. 000 lb peper overblijft. Dit zal wel genoeg zijn voor de 9 schepen van de eerste jaarlijkse vloot, de twee schepen van de tweede bezending en een naschip. Heren XVII klaagde over de geringe hoeveelheid foelie in 1762. Het vorige jaar was besloten om 1000 sokkels te sturen, maar door het uitblijven van het nagewas werd dat 800. Dit jaar hoopt men minstens 880 sokkels te kunnen zenden. Op het vermoeden van Heren XVII dat er foelie voor Azië die met zeewater was afgetrapt, naar Nederland was gezonden, antwoordt men dat iedere sokkel een plankje heeft waarop de bestemming is aangegeven. Er kan dus geen vergissing gemaakt worden. Sinds het vergroten van de bestelling uit Nederland fol. 121 worden er volgens het bevel wel sokkels voor Azië die met zeewater zijn afgetrapt, naar Nederland gezonden voor zover deze niet in Azië nodig zijn. De voorraad kruidnagels te Batavia is door het laatste goede gewas 1. 039. 584 3/4 lb en de afzet in Azië over de laatste drie jaren gemiddeld 230. 000 lb. Daarom is 500. 000 lb naar Nederland gezonden, ofwel 200. 000 lb meer dan de bestelling. Van nootmuskaat zal de vastgestelde hoeveelheid van 300. 000 lb gestuurd worden, en wel eerst de vette noten en het dan nog ontbrekende gedeelte uit de beste van de gemiddelde soort. Voor kaneel wordt verwezen naar de brieven direct uit Ceylon. Over het bevel in 1762 om als verpakking bolkvangers Bolkvanger, overkleed om vocht op te vangen; later een overjas van pressenning. van kayiru te gebruiken, is op 19 mei 1764 een besluit genomen, dat in de brief naar Ceylon van 24 oktober daaropvolgend is opgenomen. Wegens de klacht dat de koffiebonen zwart en wormstekig waren, werd vorig jaar de zending tot 15. 000 lb aan verse waar teruggebracht. Maar omdat de partij van 1762 gunstig is uitgevallen, en wegens het expliciete bevel bij de bestelling, is nu 200. 000 lb gezonden. Tevens is besloten de voorraad overjarige Javase koffie te verzenden. fol. 122 Door slecht gewas bedroeg die vorig jaar maar 3. 516. 000 lb inclusief 600. 000 lb verzonden via Ceylon, waar 33. 062 1/2 lb Bourbonse en 4000 lb Mokkase bonen uit Bengalen aan zijn toegevoegd. Desgevraagd wordt over de in 1761 en 1762 ingekochte Bourbonse partijen bericht, dat de eerste 638. 692 lb bedroeg en de tweede maar 10. 600 lb. Daarvan is in oktober 1763 600. 000 lb naar Nederland verzonden en in januari 1764 26. 500 lb, terwijl een partijtje voor Azië is bestemd of was ingedroogd. De rest van 10. 562 1/2 lb maakt deel uit van wat nu wordt verzonden. Deze koffie kon niet eerder verzonden worden, omdat ze bij inkoop vers leek te zijn. Over de klacht dat de schepen met thee op vracht overbeladen waren, heeft commandeur Hendrik Booms zich al verantwoord. Volgens het bevel zal men die zending niet uitbreiden. Door een gebrek zal de Huis ten Donk fol. 123 geen volledige lading hebben. Zoals verzocht is de opperequipagemeester bevolen met suiker zo spaarzaam mogelijk te zijn en niet meer dan de op 1 november 1762 bestelde 1 miljoen lb te zenden. Aan tin verzendt men 20. 000 lb Malakse en 300. 000 lb Bangkase op een bestelling van 200. 000 of 300. 000 lb. Men zag zich tot een ruime zending genoodzaakt door een voorraad in eind september 1764 van ruim 2. 100. 000 lb en bovendien omdat de verkoopsprijs in China maar ƒ 40, 17, 5 de 100 lb Indisch geld bedroeg, terwijl die verleden najaar in Amsterdam ƒ 40, 15,- bankgeld heeft bedragen. Hoewel er in een geheim briefje van 25 juni 1762 toestemming was gegeven om met 30 % winst in Azië te verkopen, was er in de Westerkwartieren ook geen grote afzet. Wegens de grote voorraad, de geringe afzet en om de goederen niet renteloos te laten liggen fol. 124 zonder uitzicht op betere prijzen, moest men de verkoopsprijs te Batavia wel van 20 tot 19 rsd het pikol verlagen. Zo prikkelt men de handelaren op China tin aan te kopen, zonder dat dit de handel van de Compagnie naar Kanton benadeelt, omdat het tin alleen ver naar het noordoosten, naar Amoy, vervoerd mag worden. Volgens bevel is op 19 mei 1764 over de Satsumase kamfer besloten om niet meer dan 20. 000 lb, of wat uit Nederland werd gevraagd, in Japan te bestellen. Er wordt dus niets in Azië afgezet. Hoewel de opdracht trouw werd uitgevoerd, wil men niet verhelen dat bovenvermelde inkoop niet zal verhinderen dat de Chinezen in Japan zoveel zullen inkopen, als ze aan de vreemde naties 
te Kanton denken af te zetten. fol. 125 Zo is kamfer in Azië ruim voorradig en kan altijd nog naar Nederland worden vervoerd, als dit winstgevend is. Daarom is op 18 juni 1762 besloten om, met een verbod op particuliere handel, Satsumase kamfer voor de Westerkwartieren in te kopen en aldaar, tegen een prijs die doorvoer naar Europa onaantrekkelijk maakt, af te zetten. Met een redelijk voordeel voor de Compagnie, doet men de Japanse regenten daar ook een genoegen mee. Immers zij zien graag dat grote partijen van hun producten worden uitgevoerd. Het resultaat was dat in 1762/63 te Malabar kamfer voor 24 stuiver het pond is verkocht, in Surat zelfs voor meer geld en dat Coromandel onlangs 10. 000 lb heeft besteld, vanwaar, als de bestelling niet was opgehouden, zeker net als verleden jaar 25. 000 lb kamfer besteld zou zijn. Om geen restant te krijgen is, na aftrek van 20. 000 lb kamfer voor Nederland, besloten om 25. 000 lb naar Surat en 15. 615 lb naar Coromandel te zenden. fol. 126 Daar de Compagnie makkelijk de hele handel in kamfer kan beheersen, als ze van de Japanners opkoopt wat nu door de jonken naar China wordt vervoerd, en afzet voor een prijs die doorvoer naar Europa onaantrekkelijk maakt - daar de inlanders kamfer wel degelijk tot in de binnenlanden van India afzetten -, verzoekt men Heren XVII om de beperking van de inkoop in Japan tot 20. 000 lb te heroverwegen. De resident te Bandjarmasin is opgedragen 1000 karaat ruwe diamanten in te kopen. De gele steentjes in de partij van 1762 waren geen topaas, want dat komt alleen op Ceylon voor, maar gele diamantjes die ook in Azië veel minder waard zijn dan de zuiver witte. Salpeter is hoognodig, want er is maar 340. 013 1/3 lb voor Azië in voorraad. Voor de aanvoer uit Bengalen verwijst men naar wat hierboven is gemeld. De gevraagde 50. 000 lb curcuma fol. 127 
wordt gezonden. Het rapport van de opperkooplieden van het kasteel of deze fris en van goede kwaliteit was, is in de vergadering behandeld en de wortel zelf is toen gekeurd. In de brief van 3 augustus 1764 zijn de besturen op Java's Oostkust en Cheribon nadrukkelijk aangespoord om betere kwaliteit Javase indigo te leveren. Daar geen catechu in voorraad was, is de gevraagde 4000 lb in Surat besteld. Er worden enige parelmoerschelpen gestuurd, maar Javase zijde is niet meer voorradig. Zoals reeds in de brief van 18 oktober 1763 werd bericht, is de fabricage daarvan bij besluit van 15 augustus 1763 geheel gestaakt. Voor niet geleverde artikelen verwijst men naar de besluiten van 20 augustus 1764. Latere maatregelen worden verderop genoemd. Nu volgt het verslag per kantoor en over Batavia sinds de brief van 8 mei 1764. 
Ambon fol. 128 De jongste kruidnageloogst bestond uit 980. 755 lb garioffel en 2905 lb moernagels, ofwel 400. 000 lb meer dan in september vorig jaar is voorspeld. Het werd inclusief enige kleinigheden met de gewone brieven van het bestuur en de aparte van de gouverneur van 31 mei 1764 op de Huis ten Donk en Rotterdam in goede staat te Batavia aangevoerd. Na nog enige producten van Java's Oostkust te hebben meegenomen, kwam ook de bark de Draak behouden terug in Batavia. Maar volgens het bericht van het bestuur is de sloep Nagapatnam door windstilte en sterke stroom op het rif van Kabaena verongelukt, waarbij slechts de gezaghebbende stuurman en 10 gewone zeevarenden zijn gered. Hoewel de drie pantjalangs die naar Ambon waren gezonden, daar behouden zijn aangekomen, is één zo'n schip, de Honimoa, door moedwil van de gezagvoerder Laurens Thoorsen bij patrouillering langs Ceram gestrand, waarbij de bemanning wel is gered. Betreffende de patrouillering overwoog het bestuur dat er op de zuidkust van Ceram de meeste smokkelnesten zijn, die vorig jaar met succes vanuit Ambon zijn bezocht. fol. 129 Daar het volgens het bestuur niet bekend is waar op Banda smokkelnesten zijn, besloot het conform het bevel niet alleen langs de noordzijde van Ceram te patrouilleren, maar ook langs de zuidzijde, waarbij vier pantjalangs en 24 orembaaien in twee smaldelen zijn gebruikt. De verongelukte pantjalang werd vervangen. Er is gebleken dat sommige pantallings in de districten die kruidnagels leveren, intensief met slechtgezinde Cerammers smokkelen, van wie sommigen zich dan ook opnieuw heftig tegen het doorzoeken van hun gehuchten hebben verzet. Het is gelukt om in het bijzonder de Cerammers van het gehucht Caylon te verdrijven en aldaar een aanzienlijke hoeveelheid kruidnagels te vinden. Maar bij Pulau Geser is men door de inlanders misleid en, niet opgewassen tegen het grote aantal vijandelijke vaartuigen, moest men twee orembaaien achterlaten. Verder wordt verwezen naar de aparte brief van 31 mei 1764. Zoals boven gezegd, fol. 130 krioelt het daar van Papuase rovers. Samen met anderen heulen die met de hardnekkigsten onder de Cerammers, boezemen ze de trouwe doch merendeels angstige onderdanen van de Compagnie grote schrik in en deden ze onlangs weer invallen op Haruku en Manipa. Het was de bedoeling dat de verzamelde patrouillevaartuigen wraak zouden nemen voor de vijandelijkheden bij Pulau Geser en Ceram Laut, maar volgens de onlangs ontvangen aparte brief van gouverneur Willem Fockens van eind augustus 1764 is dat door de sterke westelijke stromingen, die door het doorzetten van de oostmoesson waren veroorzaakt, en door ernstige lekkage aan de orembaaien niet gelukt. Die hadden samen westelijk naar Sawai koers gezet. Daar was ook jacht op Papuase vaartuigen gemaakt, hetgeen door de traagheid van de inlandse roeiers helaas mislukte. Men vreest ernstig dat er dit jaar weinig meer is uit te richten, doordat één van de Ambonse pantjalangs en enige onherstelbare orembaaien naar het hoofdkantoor moesten terugkeren. fol. 131 Ze waren door de wormen sterk aangevreten. Bovendien waren van de drie pantjalangs die, zoals hierboven gemeld, naar Banda waren gezonden om langs de zuidkust van Ceram te patrouilleren, er volgens de brief van gouverneur Jacob Pelters van 25 mei 1764 toen nog maar twee aangekomen. Op patrouille uitgezonden is één van deze twee door de lichtgelovigheid van de gezaghebbende stuurman door mensen van Pulau Geser, van Keffing en van andere eilanden gekaapt, is de bemanning vermoord en het schip tenslotte verbrand. De andere pantjalang was lek en is vol met zieken op het hoofdkantoor Ambon teruggekeerd. Het geboefte onder de Papuase bevolking en de verraderlijke Cerammers, die leenmannen van Tidore zijn, gaat zeer ver en hun driestheid zal zeker toenemen, als men hen niet doeltreffend kan tegenhouden. Die vrees wordt schrijnend tot uitdrukking gebracht in de aparte brief van 31 augustus 1764 en wel voornamelijk wegens de zwakte van het garnizoen daar. fol. 132 De zaken van de Grote Oost, waarheen reeds een bark, een sloep en twee pantjalangs zijn gezonden om daar vroeg een partij rijst aan te voeren, zullen alle aandacht van de Hoge Regering krijgen. Het voorstel van gouverneur Willem Fockens tegens smokkelarij de hoofden van de gehuchten van wie bewezen kan worden dat ze vaartuigen zonder pas hebben toegelaten, de doodstraf te geven, of tenminste te verbannen, zal in ernstige overweging worden genomen. De patrouillevaartuigen, hoe nodig ook, kunnen niet overal zijn. Als onderdanen van de Compagnie van smokkel kunnen worden afgeschrikt dan blijven de rovers ook wel weg, en zullen de bekende concurrenten, die de vaart door de Molukken al enige jaren bedrijven, daar wel wegblijven.) 
Willende inmiddens zeeker relaas (waarvan voormelde brieff van den 31 e augustus passato gewaagt) dat er ook dezen jaare weer een Engels schip op Salwattij is geweest, dat naar de Manilhas de steven wende; dat den radja van dat Papoesche eyland met eenige verversching ter verkoop naar boord was gegaan, maar de scheepelingen het gerefuseert en kort daarna twee schuyten, bemand met 9 mooren en 1 Europees, om water na de wal gezonden hadden, dog dat de Salwatters de eerste voor slaven verkogt en den laatsten met dwang besneeden hebbende, daarop een bezoek van de boot hadden gekreegen, waarvan het volk eenige huyzen verbrand en een schuyt weer hernomen hadden. 
Banda Uit Banda zijn met de Langewijk en de Standvastigheid, naast een aparte brief van gouverneur Jacob Pelters van 25 mei, één van 30 mei van het bestuur en een latere van 16 juni 1764 ontvangen. Deze schepen waren geladen met 526. 770 lb gesorteerde nootmuskaat, 960 sokkels foelie, benevens wat karet, parelmoerschelpen, stampparels en vogelnestjes, en daarbij wat nog op Java's Oostkust in de Standvastigheid is geladen. De bark de Buis wordt binnenkort met het nagewas en de officiële brieven verwacht. Maar in de brief van 10 juni 1764 van het bestuur te Makassar kwam het droevige bericht dat de Zeelelie op 14 februari bij Pulau Binongko, één van de Tukangbesi eilanden, door windstilte en sterke stroom was gestrand. Met de barkas waren eerst fol. 134 de zieken, de geldkisten en enige goederen onder toezicht van twee stuurlieden, een korporaal en zes gewone militairen aan de wal gebracht. De overige schepelingen zagen op 18 februari geen mogelijkheid meer het schip te redden en gingen met de boot en de schuit met zoveel mogelijk goederen eerst naar Caydoepa. Toen ze daar geen hulp kregen, gingen ze naar Buton en vervolgens, met achterlating van enige doden, naar Makassar. Daar kwamen later met de Butonse vaartuigen ook de geldkisten en de geredde goederen aan. Het bestuur daar heeft het geld en de pakketten met brieven aangehouden om per eerste gelegenheid naar Banda te zenden en enige geborgen goederen verkocht. De andere goederen en de schepelingen, behalve die in Makassar hoog nodig waren, zijn naar Batavia gezonden met een rapport van maritieme deskundigen over het journaal van de gezaghebber Festus de Groot. De schipper was voor het ongeluk reeds overleden. Het rapport zal door de schout-bij-nacht en andere maritieme deskundigen onderzocht worden en de verklaringen omtrent het gedrag van de overheden van de schepen in de particuliere huishouding aan boord, door de advocaat-fiscaal. fol. 135 Op grond van hun bevindingen is op 9 en 24 augustus 1764 vastgesteld dat de scheepsoverheden betreffende zeemanschap wanprestatie hebben geleverd, maar voor het huishoudelijke gedeelte aan boord zijn vrijgesproken. Hun gage tot 24 augustus is weer hersteld en voor de gewone dienaren voortgezet vanaf dat ze weer in dienst zijn getreden. Op de berichten over dit ongeval zijn op Banda maatregelen genomen tegen gebrek aan rijst, maar op de laatst ontvangen brieven van de Hoge Regering geeft de gouverneur een in alle opzichten duistere verantwoording. Een detail van de wederom ontdekte misdadige praktijken is onder andere een tekort van 9781 lb nootmuskaat op de leverantie van 1762 uit Banda-Neira en een volstrekt onvermogen van de ontslagen hoofdadministrateur Gerrit Aansorg. Het is nadelig voor het onderzoek naar zijn beleid dat hij op weg naar Batavia is overleden. Al zijn goederen aan boord en alle papieren over hem zijn aan de sequester overhandigd en de visitateur-generaal werd gemachtigd fol. 136 de documenten die hij wenselijk vindt, te onderzoeken ter veiligstelling van Compagnies aanspraken. Een uitgebreid verslag komt met de decemberbrief. Ternate Over het al berichte overlijden van de koning van Ternate meldt het briefje van het bestuur van 10 mei 1764) 
dat zowel op het verzoek van den rijksbestierder, die om verscheyde reedenen difficulteerde het maniement van zaaken op zig alleen te nemen, als van drie der eerste rijksgrooten om neevens hen een prins van den bloede in het bewind te stellen tot voorkoming van alle wanordre, die door de influentie en den sterken aandrang van de koninginne-weduwe konde werde verwekt, door het ministerie beslooten is tot regenten van 't rijk onder het hooger gezag van de Compagnie aan te stellen voorzijde rijksbestierder en vier andere voornaame amptenaaren, nevens 's overledenen eghten broeder prins Zwaardekroon, die als de genegentheyt des volks en de meeste merites hebbende, ook voorgedragen word om in de koninglijke waardigheyt te succedeeren. 
Tevens bericht het briefje van 10 mei 1764 dat de post Bwool op 29 augustus 1763, terwijl de resident 's morgens zeer vroeg aan het vissen was fol. 137 en de benteng open was gelaten, door enige Mandarezen is overrompeld en zeven man van de bezetting, die meest nog sliepen, zijn gedood. Kapitein Jan Cornelis van Ossenberg was met 100 militairen uitgezonden om deze post weer in te nemen, maar moest wegens hevige ziekte en sterfte op de kust van Celebes van Liwas naar Menado terugkeren. Het bestuur zal nadere maatregelen treffen en resident Smittenberg, die met zijn onvoorzichtigheid aanleiding tot dit ongeval heeft gegeven, door de fiscaal laten vervolgen. Nader bericht zal volgen als de Jerusalem en 
de twee pantjalangs, die in de Molukken zijn aangekomen, weer zijn teruggekeerd. 
Makassar In de beantwoording is reeds bericht dat Makassar door het mislukken van de reis van de Huis te Manpad in grote problemen is geraakt. Ter ondersteuning zijn de sloepen Sukkelaar en Verloren Zoon weer respectievelijk op 21 juli en 4 september 1764 daarheen teruggestuurd met de meest nodige goederen en rsd 6000,- aan payement. Over scheepsaanlegenheden merkt men terloops op dat het bestuur fol. 138 op 18 juli 1764 werd opgedragen de Compagnie schadeloos te stellen voor goederen die het volk van Caydoepa uit de gestrande Zeelelie heeft gestolen. Tevens moet van de koning van Buton genoegdoening geëist worden voor de weigering van de radja van Caydoepa om de geredde schepelingen hulp te verlenen, omdat wellicht daardoor verscheidene goederen verloren zijn gegaan. Men is echter zeer tevreden over de pas verkozen koning van Buton niet alleen vanwege zijn hulp in bovenvermelde schadelijke zaak, maar ook omdat hij vijf man van een daar een dag tevoren gestrand vaartuig van een Engels schip, onder bedreiging door de kapitein, pas heeft teruggegeven toen hij zich van steun van de Compagnie ontbloot zag. Dat schip is daarna direct vertrokken. Gouverneur Cornelis Sinkelaar spreekt daarvan in zijn aparte brief van 10 juni 1764, maar vond het nog niet raadzaam deze koning door de Compagnie te laten erkennen. Uit die brief blijkt ook fol. 139 dat Aru Mampu bij het overlijden van de vorst van Boni vermoedelijk zal opvolgen, dat er rust heerst onder de bondgenoten op Celebes en in Sumbawa en dat de koning van Bima de kust van Mangerai van Makassaren heeft gezuiverd. Daarentegen blijven de berichten over de onverdrotenheid van de Mandarezen in het smokkelen en het toenemen van geweld, onaangenaam. De overval op de post Bwool getuigd daarvan. Uit de brief van Sinkelaar blijkt ook dat men dat geboefte graag wil beteugelen of straffen en de hoogmoedige Wadjorese bevolking wenst te fnuiken, als de koning van Boni weer in oorlog raakt. Men wenst dat de Compagnie het monopolie van de handel in textiel op Celebes verwerft, omdat Wadjo thans daarvan wel voor rsd 100. 000,- produceert, wat voor de afzet van textiel uit de Westerkwartieren zeer schadelijk is. Daarbij wordt nog voorbijgegaan aan de toename van weverijen in de Oosterkwartieren. Om de smokkel zoveel mogelijk tegen te gaan en omdat de vaart van de Chinese jonken op Makassar fol. 140 zeer schadelijk is voor die op Batavia, is op 7 augustus 1764 besloten de toestemming daarvoor, die bij het besluit van 8 mei 1753 werd gegeven, in te trekken, met uitzondering van een reeds voor 1765 verleende pas voor een jonk van Amoy. De vaart van China naar Makassar is dus in het vervolg op straffe van confiscatie verboden, zoals eerder eveneens het geval was. Bandjarmasin Zoals hierboven reeds aangegeven is ook de vaart op Pasir verboden. Hierboven is het belangrijkste betreffende de vestiging op Borneo reeds behandeld. Er wordt verwezen naar de ernstige brieven aan de koning en de residenten van 15 augustus 1764. Palembang De patrouillering tegen smokkelaars in Straat Bangka was vruchteloos, omdat de gezaghebber fol. 141 van de pantjalang Reuk de verwijtbare zorgeloosheid heeft gehad zich tijdens de heenreis van de andere schepen af te scheiden en de rivier van Palembang is op gevaren, waardoor vermoedelijk de opzet van deze expeditie werd verraden. Bij terugkomst heeft hij zich ook niet vertoond en zal wel proberen weg te blijven om straf te ontlopen. Men hoopt dat het patrouilleren afschrikt om in tin en peper particulier te handelen, en dat er dus weinig van deze producten illegaal naar China zullen gaan. De verwerving van peper te Palembang gaat helaas steeds slechter. Dit jaar voerden de 29 schepen van de koning maar 4347 pikol peper en daarentegen wel 21. 597 3/4 pikol tin aan. Volgens de brief van 30 april 1764 van de resident is er geen peper in de logie geleverd, waarover de koning in een brief van 6 augustus nadrukkelijk is onderhouden. Er is aangekondigd dat er wegens een voorraad van ruim twee miljoen pond tin, fol. 142 in 1765 maar twee miljoen pond van de koning geaccepteerd zal worden. Daarbij zijn de residenten op hun plicht gewezen en is benadrukt dat de Langewijk, die onlangs naar Malakka is vertrokken, langs Palembang zal komen om een lading van de zeer gewilde peper in te nemen. Siam De Deunisveld is eind augustus naar Siam vertrokken met diverse goederen t. w. v. ƒ 32. 959. Japan De Zuid-Beveland en Enkhuizen zijn op de gebruikelijke tijd naar Japan gezonden met een lading van ƒ 355. 680,-. Malakka De Osdorp en Langewijk zijn wegens gebrek daaraan te Malakka met 300 last rijst, met 60. 000 Spaanse realen, en met diverse benodigdheden, samen t. w. v. ƒ 258. 308 daarheen vertrokken. fol. 143 Zoals in de brief van 3 augustus 1764 aan het bestuur werd vermeld, zijn ter versterking van het garnizoen en ter vervanging van degenen die zijn uitgediend en niet willen bijtekenen, tevens 100 gewone militairen meegestuurd. Men hoopt dat de gezonden barken 't Zeepaard en Leervis met de sloep Nagelboom de vestigingen en de vaart in Straat Malakka tegen kwaadwilligen zullen kunnen beschermen. Daarover werd sinds het vertrek van het naschip geen bericht ontvangen. Tevens wordt gewenst dat de toegestane particuliere handel de inkomsten van de Compagnie te Malakka meer en meer zal vergroten en dat smokkel kan worden tegengegaan. In dat verband wordt opgemerkt dat een brief van 5 juni 1764 uit Djambi, net zoals reeds de generale missive van 8 mei 1764, meldt dat het eerdere bericht van een vestiging van de Engelsen op Riau een vals gerucht is, dat werd uitgestrooid door een Engelse smokkelaar fol. 144 die daar opium had aangevoerd. Sumatra's Westkust Zoals in de generale missive van 8 mei 1764 werd gemeld, zijn de sloep de Goudvink en de bark de Mossel naar Sumatra's Westkust gezonden met een brief aan het bestuur te Padang van 24 mei. De Overschie, die samen met de Jonge Petrus Albertus en een briefje van 28 augustus 1764 daarheen werd gezonden, moest volgens het briefje van 18 september door de Westfriesland vervangen worden. Zoals daarin beschreven kwam de Overschie op 5 september op Meinersdroogte vast te zitten. Zij leed daarbij zoveel schade dat ze, met name omdat ze al in 1746 werd gebouwd, bij besluit van 11 en 14 september 1764 op de rede van Batavia in de modder is achtergelaten, nadat de lading eruit was gelost. De gezaghebbers zijn gearresteerd en ten overstaan van het hoofd van Compagnies zeemacht en andere maritieme deskundigen door de advocaat-fiscaal nauwkeurig ondervraagd fol. 145 hoe dit ongeval kon gebeuren. Na ontvangst van het verslag zal de advocaat-fiscaal hen vervolgen. De Jonge Petrus Albertus en de Westfriesland brachten met de daar thuishorende sloep de Hazewind, naast andere goederen, 582 pakken diverse textiel en 180 last zout naar Sumatra's Westkust. Daar de brief van 25 maart 1764 uit Padang heeft bericht dat de afzet van textiel daar goed verliep, werd er relatief veel van verzonden. Bovendien is in de vergadering van 8 mei 1764 overwogen dat er in eerdere bestellingen om werd gevraagd en dat er geen voordeliger afzet voor handen was. De hoop op een goede verkoop is gerechtvaardigd, want met de bark Mossel kwam een briefje van 15 september met het heugelijke bericht dat de inlanders eensgezind waren. fol. 146 Het bestuur juichte het toe dat zij zowel met de Compagnie, als met de Engelsen tevreden waren. Alleen al te Padang is er op een inkoop van ƒ 205. 539 een winst van ƒ 87. 133, ofwel 42 1/3 behaald, waarbij het goud op ƒ 331, 10,- het mark fijn werd berekend. Zou het als voorheen op ƒ 378,- zijn gesteld, dan zou de winst ƒ 125. 804, ofwel 61 1/5 zijn geweest. Met de sloep de Goudvink en met de Mossel is van Padang en Pulau Tjinkuk 451. 19. 2 1/3 mark fijn gesmolten goud, 65. 900 lb zwarte peper, één pikol extra ordinaire witte en 66 pikol gewone benzoë te Batavia aangevoerd. Bengalen Via Ceylon brachten de Deunisveld en de Lekkerlust direct de geheime, gewone en aparte brieven van het bestuur te Bengalen van 20 en 22 maart 1764 mee. Naast wat hierboven reeds is gemeld zijn er niet onwaarschijnlijke berichten uit Patna dat) 
de nabab Cassim Alichan met één door den wazier Souja Uddoula bijeen gebragt nombreus leger, dat wel begroot wierd op hondertduyzent man, weder na de beneeden landen rukte, dat daarentegen alle de gemeene Engelsche Europeesche militairen en naderhand ook een corps van 3000 hunner sipays bij mangel van betaaling met volle wapens hun campament verlaten hebben. En schoon de eerste op 184 man na, en van de laaste ook 2000 door goede woorden van de officieren en aanbod van wat intusschen versameld gelt tot hun pligt weer gebragt waren, egter de overige, nergens naar willende luysteren, verder afgeweeken, zo de gerugten wilden, bij een bovenlandsche mogentheyt in dienst genoomen zijn. Dus er na alle apparentie nog geen eynde van den vernielenden oorlog in de provintiën van Behaar en Bengale voor eerst te wagten zij en de heeren Britten teffens in veel onzeekerheyt over de kans der wapenen verseeren. 
Door de schrik die de Engelsen de inlanders hebben aangejaagd, kunnen zij hen naar welgevallen dwingen en ook de Compagnie tonen wie rond de Ganges de baas is, zoveel ze daartoe maar gerechtigd schijnen te zijn. De genoemde geheime brief van het bestuur te Hooghly getuigd daarvan opnieuw met het nieuws dat, ondanks het protest van de gezagvoerders, een zekere matroos Anthoni Fernandus uit Livorno uit de Vrouwe Kornelia Hillegonda is gelicht. fol. 148 Hij zou met dat schip wegens desertie naar Batavia worden gebracht. De bekende Engelse kapitein John Bladen Tinker, die de opdracht gaf Fernandus aan te houden, voerde, als dat al hout snijdt, aan dat deze een geboren Engelsman was die uit de dienst van de koning van Engeland gedeserteerd was. Tegelijkertijd klaagde Tinker dat de opperstuurman van de Vrouwe Kornelia Hillegonda een schuit met zes overlopers van het Engelse schip Winchelsea had aangehouden, waarvoor hij genoegdoening eiste. Er is geantwoord dat dat onmogelijk was, omdat dat schip naar Batavia was vertrokken. Om recht van spreken te hebben is op informatie van de advocaat-fiscaal de opperstuurman bij besluit van 29 mei en 5 juli 1764 gekort met drie maanden gage, omdat hij de Engelse jol of schuit enige dagen had vastgehouden. fol. 149 Het is onaangenaam dat volgens de gewone brief van het bestuur de staatrekening over 1762/63 aan uitgaven ƒ 507. 565 aangeeft en aan inkomsten maar ƒ 190. 667, zeker daar ook in het boekjaar 1763/64 de verkoop zeer gering is geweest. Het enige goede is dat men verwacht meer en betere opium te kunnen kopen, maar met de inkoop van textiel is het hopeloos. Daarom zijn de retourschepen via Sumatra's Westkust gestuurd. Dit zijn de Oranjezaal voor de kamer van Amsterdam, de Huis te Boede voor die van Zeeland, de Vrouwe Kornelia Hillegonda voor die van Rotterdam met een derde van de lading voor de kamer van Delft, en de Stralen voor die van Hoorn met eveneens een derde voor de kamer van Enkhuizen. Als er slechts lading voor drie schepen is, dan valt de kamer van Rotterdam hier geheel buiten. Voor deze aangelegenheid wordt verwezen naar de besluiten van 29 mei en 4 juni 1764. Voor de prijzen van de textiel vergeleken met informatie in de brief van 5 juni 1764, wordt verwezen naar de brief van 7 augustus naar Sumatra's Westkust 
Coromandel fol. 150 De prijzen van de textiel zijn ook een belangrijk onderwerp in de brieven naar Coromandel van 30 april, 14 juni en 24 september 1764. Daaruit blijkt dat erop wordt gelet dat de kwaliteit in overeenstemming met de prijs is, dat er vergoedingen worden opgelegd voor achterstallen van de kooplieden en anderen, en dat het laatste opnieuw gebeurt bij afwijkingen van de omschrijving van de lengte, breedte en kwaliteit van de textiel. Er staat ook een vergoeding op verlies en winstderving bij de verkoop van partijen die niet in overeenstemming met de bestelling naar Batavia zijn gezonden. In de decemberbrief volgt het gebruikelijke verslag, terwijl tevens wordt verwezen naar het geheime besluit van 28 mei en naar de gewone besluiten van 14 mei en 30 augustus 1764. In de maanden juni en juli zijn de Vrouwe Elisabeth en de Giessenburg naar Coromandel vertrokken. Het laatst vermelde schip ging in plaats van de Oosterbeek, die te laat van Kaap de Goede Hoop terugkwam. fol. 151 Deze twee schepen hadden naast ƒ 1. 061. 211 aan baar goud en gouden kobans, een lading t. w. v. ƒ 292. 430. De Vrouwe Petronella is in het begin van 1764 via Trincomale naar de zuidelijke en noordelijke kantoren van Coromandel gezonden en keerde half september met een goede lading van ongeveer duizend pakken diverse textiel in Batavia terug, niettegenstaande ze een trage heenreis van Batavia naar Trincomale had. Van de lading textiel zullen 614 fardelen met de gereedliggende retourschepen meegaan. Via Ceylon werd een brief van 29 februari 1764 ontvangen en daarna één van het bestuur te Nagapattinam en één van de gouverneur, gedateerd op 28 juli. De afzet van Japans koper verloopt goed en de prijs hoefde nog niet tot 150 % verlaagd te worden, wat indien nodig wel zal gebeuren. Sinds het begin van 1764 verliep de verkoop te Nagapattinam, fol. 152 Jagannathpur en Bimlipatam redelijk. Als er in het noorden geen onlusten te Palicol zouden zijn geweest, was de verkoop nog beter gelopen. Ten nadele van de handel en van de inkoop van textiel, gaan de inlandse twisten voort. Het betekent ook hogere kosten. Prins Visia Ramarasu blijft te Bimlipatam geld eisen en daardoor werd het bestuur er toe gebracht om zijn veldheer met geweld van het fort te verdrijven, zonder dat het daartoe toestemming had, of dat het echt nodig was. Het bestuur te Nagapattinam heeft dat afgekeurd en de gevolgen voor rekening van het bestuur ter plaatse gelaten. Maar de veldheer heeft wel gezien dat zijn dapperheid van weinig nut was. Het bestuur te Nagapattinam heeft de zoon van de overleden vorst van Thanjavur met zijn opvolging gefeliciteerd. fol. 153 Hij kreeg het gebruikelijke geschenk van 1200 pagoden, wat mogelijk door de snelheid de goede uitwerking heeft gehad dat hij een caul, of gunstbrief, heeft afgegeven, waarin niet alleen de voorrechten en contracten die zijn voorganger aan de Compagnie verleende, zijn bevestigd, maar ook het aanhouden van Companies textiel door de belastinginners en het eisen van pacht voor de neli expliciet is verboden. Het is echter nadelig dat deze prins zich door zijn hovelingen laat gezeggen en het zich voorbehield om Karikal weer aan de Fransen over te geven, als deze mochten terugkeren. In dat verband wordt opgemerkt dat, conform de opdracht, het bestuur de Franse troepen die in het begin van 1761 in dienst waren genomen, heeft afgedankt behalve de commandant en acht gewone militairen. Deze troepen wilden zich niet vast verbinden. De indienst gebleven commandant wordt voor bevordering tot luitenant voorgedragen. Ceylon fol. 154 In de brief van de gouverneur van Coromandel van 28 juli 1764 werd bericht) 
dat op Tranquebaar de Engelsche scheepen The Panther en The Weijmouth met benodigdheeden stonden geholpen te worden om naar Tondij te vertrekken; dat egter de heeren Britten zelvs in geen geringe twijffel waaren of zij nog wel meester van de stad Madure zouden worden, uyt hoofde van het naamwaardig verlies dat zij er reets geleeden hadden, en den dapperen tegenstand die Camsaijboe aanhoudend boot; en dat zij met hunne g'allieerden (het ontsaggelijk leger van de nabab) dus al geresolveert waren om het beleg in eene blocquade te veranderen. Dog daarenteegen willen jongere Tutucorijnsche berigten dat die vesting voor de belegeraaren heeft moeten bukken. 
Mocht de vesting Madurai zijn ingenomen dan heeft dat gevolgen voor de inkoop van textiel. Daarom is er in een brief naar Colombo van 24 september 1764 op 
aangedrongen bij de nawab te bewerken dat de dorpen waarin voor de Compagnie wordt geweefd, met rust worden gelaten. Voor de betrekkingen met de Engelsen op Ceylon fol. 155 wordt naar de geheime brieven verwezen en voor het verkrijgen van een eerlijke vrede naar de geheime besluiten van 4 en 5 juni, en 27 juli 1764. Volgens de geheime brief uit Colombo van 8 april 1764 was men met de veldtocht tot 6 mijl voor Kandy gevorderd, maar dat heeft door het weglopen van koelies en de onverwachte regen helaas niet het gewenste gevolg gehad. Bijzonderheden zijn te vinden in de genoemde geheime besluiten, de geheime brief uit Colombo en de daarop volgende brieven van 2 en 28 mei 1764. Het vereiste verslag van de veldtocht en het vervolg ervan zal wel te zijner tijd ontvangen worden. Gelukkig blijkt uit de brief van gouverneur Christiaan van Teylingen van 28 juli fol. 156 dat er elders voorspoedig meegewerkt wordt aan de uitvoering van het voorgestelde plan. Hoeveel tekort er ook is, het is in alle opzichten uitgevoerd. Boven wat gevraagd was, is, behalve de rijst en de Europese en inlandse militairen die in het begin van het jaar met de Vrouwe Petronella naar Ceylon zijn verzonden, 1457 last rijst, 656 inlandse militairen, 690 slaven om als koelies of dragers dienst te doen, artilleriegoederen en ammunitie, bijlen en kapmessen naar Ceylon gezonden. Hierbij zijn de via Ceylon terugkerende retourschepen Luxemburg, Eendracht, Kievitsheuvel en Damzicht gebruikt, de 's-Gravenzande die naar Bengalen ging, de Keukenhof die naar Cochin op weg was, en de contreischepen In tekst conterschepen, waarschijnlijk schepen alleen varende in de Aziatische contreien. Tulpenburg, Torenvliet en Schagen. De besluiten die op voorstel van gouverneur Lubbert Jan van Eck aangaande militaire en andere zaken zijn genomen, zullen in de decemberbrief behandeld worden. fol. 157 Men verwijst vervolgens naar de genoemde geheime en gewone besluiten, en naar de uitgaande geheime brieven, en men hoopt dat de ondragelijke uitgaven door een vrede spoedig tot het verleden zullen behoren. Daar Van Eck zo edelmoedig aanbood wederom de troepen te gaan aanvoeren, is het opperhoofd te Trincomale, opperkoopman Marten Rein, aangewezen om het interim gezag te Colombo waar te nemen. Mocht Van Eck sneuvelen, dan moeten Rein en de commandeur van Jaffna, Anthony Mooyaart, als commissarissen het gezag voorlopig waarnemen, totdat de Hoge Regering hierover een besluit heeft genomen. De omstandigheden in aanmerking genomen gaat het met de verwerving van kaneel redelijk goed. Er zijn vier retourschepen aangewezen en die zullen wel nodig zijn, want de laatste maal is er, na het vertrek van de drie retourschepen, fol. 158 nog een aanzienlijke hoeveelheid textiel en andere goederen op Ceylon achtergebleven. Sinds de laatste generale missive zijn de Giessenburg, Jonge Lieve, Lekkerland, Damzicht, Duinenburg, Gouverneur-Generaal en de Schagen uit Ceylon te Batavia aangekomen. Zoals in de generale missive van 8 mei 1764 al werd bericht, zijn bovendien via Ceylon de Deunisveld uit Bengalen en de Vredestein uit Malabar aangekomen. 
Malabar Uit Malabar kwam ook de Erfprins aan, maar zonder een korrel peper, aangezien volgens opdracht Ceylon de voorkeur had. Met de Damzicht is daarheen 523. 876 lb peper verzonden. Door de zeer zorgelijke daling van de verwerving van de gewilde peper kon er niets naar Batavia gestuurd worden. Maar het bestuur verwacht dat het in het najaar genoeg naar Ceylon kan zenden om de retourschepen daarmee zoals vereist te beladen. fol. 159 Het bezit van Malabar is alleen wegens de peper wenselijk. De vermindering is daarom zorgelijk, temeer omdat dit niet aan slechte oogsten maar voornamelijk aan het succes van de concurrenten te wijten is. Dit komt, naast het smokkelen, voort uit de omstandigheid dat Travancore zich wegens het geluk van de wapenen niet meer aan de contracten stoort. Hierboven is daarover in de beantwoording reeds het nodige gezegd. Opdat de koning leert dat hij de Compagnie nodig heeft, werd bevolen zijn eisen niet geheel in te willigen. Dit is met alle ernst in de brieven aan het vorige en het huidige bestuur van 24 mei en 24 september 1764 behandeld, en in het bijzonder in de aparte brief van de laatste datum aan commandeur Cornelis Breekpot. Men hoopt de koning ervan te overtuigen dat hij onbillijk is. Door de vrede tussen Travancore en de zamorin van Calicut, die wel van korte duur zal zijn, valt alle peper in handen van Travancore fol. 160 en van Cochin, dat de verbouw van peper in de herwonnen landen bevordert. Dat is een goede zaak, maar Cochin is de facto wel een vazal van Travancore. Daar oorlog het land en volk verwoest, is de vrede voordelig en te prefereren boven oorlog met een onzekere uitkomst, en die ook nog nadelig voor de verkoop is. Men blijft echter zeer veronrust over de situatie van de Compagnie in Malabar en als er al een minder nadelige overeenkomst met de zamorin gesloten had kunnen worden, dan zou daar toch nog weinig voordeel van te verwachten zijn geweest. Zoals hij in de betrekkingen met Travancore heeft getoond, houdt hij zijn woord niet. Hij kwam het contract niet na en vervolgens heeft hij samen met de bekende Ali Raja met een gezantschap en aanzienlijke geschenken aan de beruchte Canarese Haydar Ali was sultan van Mysore; in de tekst wordt hij nawab genoemd. Hij had Canara overd. nawab Haydar Ali hulp verzocht tegen Travancore en diens bondgenoten. fol. 161 Die werd de zamorin toegezegd en dan zal de oorlog wel weer uitbreken, tenzij Haydar Ali volgens de geruchten, waarvan commandeur Godefridus Weyerman in zijn aparte brief van 15 april 1764 al repte, inderdaad een nederlaag tegen de vorst van Sunda heeft geleden en zijn troepen zelf nodig heeft. Dan moet de zamorin het hoofd wel in de schoot leggen. Het bestuur is dringend aanbevolen neutraal te blijven en, omdat het niet anders kan, met handelsgerelateerde middelen en langs vreedzame weg voordeel te halen uit de staatkundige veranderingen en Compagnies belangen en voorrechten te verdedigen. In het boekjaar 1762/63 kwamen de inkomsten uit handel alleszins redelijk uit op ƒ 321. 735,-,- bij een inkoop die ƒ 199. 603 heeft bedragen. Maar de resultaten zijn sindsdien verslechterd, wat het bestuur aan geldgebrek en de zeeroof van de Marathen toeschrijft. fol. 162 Voor wat men hiervan denkt wordt verwezen naar de geheime uitgaande brief van 24 september 1764. Om de afzet te bevorderen zijn onder andere de Kronenburg en Keukenhof vroegtijdig rechtstreeks naar Cochin gezonden met een lading t. w. v. ƒ 224. 731. Surat In de hoop dat de handel te Surat weer levendig wordt, zijn de Barbara Theodora, Renswoude en Leimuiden met de brieven van 14 en 16 augustus 1764 naar Surat gezonden. De goederen waren overeenkomstig de bestelling en hadden een waarde van ƒ 380. 345. Met het eerste schip gingen één sergeant en 29 gewone militairen mee. In de bovenvermelde geheime brief van 14 augustus is directeur Lodewijk Senff gemachtigd om alles wat de Compagnie in de stad heeft op de werf samen te trekken, indien dat niet nadelig is. Men vroeg een precies verslag van de gewelddadigheden van 1762. fol. 163 Er is nog onzekerheid over de Amelisweert, die het verleden jaar naar Surat gezonden werd. Kharg Over de Amstelveen, die in 1763 naar Kharg was gezonden, zijn er nu zekere berichten) 
dat dien kiel op de n [oorder] b [reedte] van 18. 40 aan de Arabische cust tusschen Caeb Materaca en Curia Muria gestrand is, zijnde alleen 30 zielen van de 105 dat zeegevaar ontkoomen, en van de eerste dog door gebrek aan leevensonderhoud en andere ongemakken, die zij in de wildernis in het gaan naar Masquette geleeden hebben (voor zoverre wij als nog weeten) wel omtrend de helft besweeken. Ondertusschen is ons uyt de relaasen van de uyt het gevaar ontkoomene derdewaak Cornelis Eijks en bootsman Jonas Daalberg, tot onse uytterste ergernis, gebleeken dat de scheepsoverheeden geduurende de gantsche reyze het lood niet gebruykt hebben, en dus ook zelvs niet ten dage van dit verdroevig ongeval. Want hieraan attribueert men eenlijk hetzelve, gelijk hiervan het berigt van den E. Houtingh en andere zeekundige, wesweegens onse resolutie van den 15 e junij passato het vereyschte gewag maakt, spreekt. Dog de voormelde, maar al te zeer de gevolgen hunner reukeloosheyt ondervonden hebbende, zo heeft men daar geen verhaal op gehadt. 
Reukeloosheyt, roekeloosheid. 
Het was slechts mogelijk om de gage van de gereddenen in te houden totdat zij weer dienst deden. Resident Johannes Wilhelmus Buschman schreef in zijn brief van 5 oktober 1763 dat de derdewaak heeft gemeld, dat er nog stukken geschut op het strand te zien waren en dat de oude makelaar van de Compagnie en de sjeik, of hertog, te Muscat daarheen vaartuigen hadden gezonden om die te bemachtigen. In de uitgaande brief van 29 juni 1764 is daarover tevredenheid betoond en bevolen alles wat gevonden wordt naar Batavia te zenden, behalve goederen die te Kharg nog verkocht kunnen worden. Verder wordt verwezen naar genoemde brief van 29 juni en die van 24 mei, en naar de beantwoording hierboven, waarin over de handel en het vertrek van schepen reeds werd gesproken. 
Bantam In Bantam werd in plaats van Thomas Schippers het oud-opperhoofd te Japan Johannes Reijnouts als commandeur benoemd. Wegens zijn zachtzinnige aard en het genoegen dat hij in de dienst heeft gegeven, verwacht men dat hij door minzame omgang met de welgezinde koning en inlanders de belangen van de Compagnie daar goed zal behartigen. Batavia Nu volgen de besluiten die de Hoge Regering heeft genomen over de instructie voor Generaal en Raden die haar door Heren XVII in de brief van 11 november 1762 ter advisering was voorgelegd. Op 15 augustus 1763 werd besloten om de verzamelde afschriften van de instructies en de opeenvolgende bevelen fol. 166 buiten de vergadering door ieder lid afzonderlijk te laten doornemen, de gedachten daarover te noteren en er dan een aparte vergadering aan te wijden. In de brief van 18 oktober 1763 werd dat reeds bericht. De instructies zijn doorgenomen en de gouverneur-generaal heeft in de vergadering van 18 september 1764 gevraagd of de leden deze materie zo wilden behandelen, of hoe die het beste behandeld kon worden. Bij meerderheid van stemmen is toen besloten om de vergadering te beëindigen en dat ieder lid zijn advies in het geheim in een verzegelde envelop met de papieren van de Compagnie naar Heren XVII zou zenden. De motieven voor dit besluit zijn in de resolutie van de vergadering opgetekend. Het eerste lid en tevens directeur-generaal Librecht Hooreman heeft fol. 167 in de vergadering van 17 augustus 1764 verzocht te mogen repatriëren. Hij was meer dan 30 jaar in dienst van de Compagnie, waarvan nu drie als directeur-generaal. Tot zijn vertrek heeft hij zitting, stemrecht en rang in de Hoge Regering. Hij is tot admiraal en chef van de retourvloot, en tot commissaris aan de Kaap de Goede Hoop benoemd. Er is transport verleend aan zijn vrouw Johanna Sonman en zijn twee dochters Susanna Reijnira en Anna Maria, en aan zijn geadopteerd dochtertje Josina Fredriks. Een beslissing over het vracht- en kostgeld van de twee eerste kinderen wordt aan Heren XVII overgelaten. Omdat het reglement van 1751 aan vrouw en kinderen van dienaren met lagere rang een vijfvoets kist voor kleding toestaat, maar niets zegt over een lid van de Hoge Regering, wordt aan ieder van de twee eigen kinderen zo'n kist toegestaan. Ook een besluit over het vracht- en kostgeld van het tevens vertrekkende zoontje, Librecht Senn, van het ordinaris lid Huijbert Willem van Bazel wordt aan Heren XVII overgelaten. fol. 168 Behoudens goedkeuring door Heren XVII is raad ordinaris Jeremias van Riemsdijk unaniem tot directeur-generaal benoemd, omdat hij, zonder iemand tekort te doen, zeer geschikt is om deze zware taak te vervullen. Deze post is per 1 september 1764, na een generale inventarisatie per eind augustus, aan hem overgedragen. Vanaf dat moment heeft hij deze vervuld en de gebruikelijke gage van ƒ 500,- ontvangen. Van Riemsdijk verzoekt Heren XVII eerbiedig hem te bevestigen als eerste raad en directeur-generaal. Hij is ontslagen als president weesmeester en daarin opgevolgd door raad ordinaris Jan Schreuder, en als eerste buitenregent van de hospitalen, fol. 169 waarin raad ordinaris Reynier de Klerk hem heeft vervangen. Van Riemsdijk is ontslagen van de beschrijving van Bengalen en van het opstellen van de marginale aantekeningen bij de Indiase negotieboeken, en is belast met de brieven aan de kamers van Amsterdam en Zeeland. Het werk is onder de vijf extra-ordinaris raden zo verdeeld dat Louis Taillefert de beschrijving van Japan en Sumatra's Westkust met de marginale aantekeningen verzorgt, Michiel Romp doet Coromandel en Kaap de Goede Hoop, Maurits Theodorus Hilgers doet Bandjarmasin, Djambi en Malakka, Pieter Haksteen doet Banda, Palembang en Kharg en tevens de brieven aan de kamers van Rotterdam, Delft, Hoorn en Enkhuizen, terwijl Willem Arnold Alting Bengalen en China verzorgt. Als lid van de Raad van Justitie was in het begin van 1764 mr. Gerard Mulier aangekomen, maar door het overlijden van mr. Dirk Joan Dibbetz heeft deze raad, zoals ook eind december 1763 het geval was, naast de geassumeerde leden opnieuw de president en vier ordinaris leden. fol. 170 Tevens is de waterfiscaal mr. Paulus Ferriet overleden en opgevolgd door de koopman en confrontist van de Bataviase administratieboeken, mr. Johannes Cornelis Verijssel, waarbij zijn gage tot ƒ 50,- per maand is teruggebracht. Wegens de kleine omvang van de Raad van Justitie verzoekt men wederom dringend om leden te sturen. Het overige betreffende de colleges wordt in de decemberbrief behandeld. Naast wat hierboven in het antwoord over de verkoop is vermeld, bericht men dat de prijs van het ijzer slechts schoorvoetend en wegens volstrekte noodzaak, zoals in de besluiten van 3 juli en 3 augustus 1764 werd gemotiveerd, in prijs is verlaagd. Zoals vroeger al het geval was, is toegestaan om dit metaal, en spijkers te Batavia en elders, uit de pakhuizen contant te verkopen met de thans geldende winsten. Die bedragen, op wat uit Nederland daarvoor wordt berekend, nog 75 % fol. 171 en voor sommige soorten spijkers 87 1/2 Dit dient om de verkoop te stimuleren. Naar de Westerkwartieren ging de opdracht om deze winsten slechts als een richtsnoer te gebruiken. Daar is geen vaste prijs te bedingen, zolang de Europese concurrenten lagere prijzen vragen. Er moet de voor de Compagnie meest gunstige prijs behaald worden en renteloos laten liggen moet voorkomen worden. Volgens het rapport behandeld in de vergadering van 7 augustus 1764 was de Bataviase indigo vierde soort door vermenging met een kalkachtige stof ongeschikt om verkookt of hermaakt te worden, en zou niet in de Westerkwartieren en nog minder in Europa te verkopen zijn. Bovendien zou ze door indrogen en verlies slechts nadeel opleveren. Daarom is besloten deze indigo van slechte kwaliteit tegen de geldende prijs te verkopen, omdat ze te Batavia nog enigszins bruikbaar is voor het verven van grove doeken. fol. 172 Uit het rendement en de notitie die op 30 oktober 1764 werd ontvangen, bleek dat het ondergewicht 14. 772 1/2 lb, of in geld tot een bedrag van ƒ 7523,-, is geweest en dat op de hele partij van 124. 562 1/2 lb die ƒ 63. 439 had gekost, ƒ 59. 915, of 94 1/2 is verloren. Deze bedragen zijn voorlopig afgeschreven in afwachting van een nader besluit van Heren XVII. Rendement en notitie worden meegezonden en horen bij het uitgebreide verslag in de brief van 18 oktober 1763. Met tegenzin wordt gemeld dat uit het rendement, dat op 6 januari 1764 werd behandeld, is gebleken dat in november 1763 op een inkoopprijs van ƒ 148. 217 aan textiel uit Coromandel een winst werd gemaakt van ƒ 77. 018, of 52 %, op een inkoopprijs van ƒ 8696 aan textiel uit Bengalen ƒ 3522, of ruim 40 1/2 en op ƒ 75. 798 aan textiel uit Surat ƒ 25. 051, of 33 %. fol. 173 Wat in- en afschrijvingen, belastingen en vergoedingen betreft is uit het rapport van de administrateurs en gewone gecommitteerden in de westzijdse pakhuizen, dat op 10 april 1764 werd behandeld, gebleken dat er van een restant lange peper uit 1756 tot en met 1763 van 129. 042 1/2 lb na wannen en zuivering 114. 614 lb is overgebleven. Na sortering was er 17. 416 lb eerste soort, 35. 943 lb tweede soort en 61. 255 lb derde soort, waarvan monsters die schade toonden, zijn overlegd. Om verdere schade te voorkomen moest deze peper wel te Batavia verkocht worden, met name omdat Heren XVII al enige jaren maar 6000 lb per jaar hebben besteld, en recentelijk maar 4000 lb, en de kantoren in Azië geheel niets. Het bestuur te Semarang is gevraagd waarom het in 1762 en 1763 in totaal 67. 862 lb peper naar Batavia heeft gezonden, fol. 174 terwijl er maar 12. 000 lb besteld was. De opperkooplieden van het kasteel en de administrateurs moeten verantwoorden waarom ze die voorraad peper zo lang hebben laten bederven. De gewande 114. 614 lb peper is verkocht met ƒ 11. 348,-, of ruim 46 %, verlies. Op grond van de binnengekomen verantwoording konden het bestuur op Java's Oostkust en de administrateurs bij besluit van 5 juli 1764 van vergoeding worden ontslagen, maar de aftredende directeur-generaal moet de ene helft van het genoemde verlies en de inkoopprijs van de 14. 428 1/4 lb die bij het wannen verloren ging, vergoeden, alsmede de gerepatrieerde eerste opperkoopman van het kasteel, Christiaan Zurhosen, samen met de toenmalige tweede opperkoopman Mattheus de Klerk de andere helft. Op 9 augustus en 25 september 1764 is besloten aan de aftredende directeurgeneraal Librecht Hooreman en de gemachtigden van Zurhosen extracten van alle stukken over deze zaak te geven. fol. 175 Op 9 augustus is eveneens besloten dat Hooreman, Zurhosen en De Klerk niet verantwoordelijk zijn voor een partijtje van 4247 lb lange peper die aan het eind van 1763 van slechte kwaliteit bleek te zijn. Het moet wel als zodanig op Java's Oostkust geaccepteerd en verscheept zijn, en daarom is het verlies van ƒ 349 en de winstderving van 50 % voor rekening van de inzamelaars daar gelaten. Omdat er met de Zuid- Beveland 100 haaienvellen zijn aangevoerd, die door verstikking of verrotting bij broeiing in het ruim bedorven waren, verzoekt men de huiden voortaan in de kajuit maar niet in het ruim, of elders, op te bergen. Al het goud dat uit Nederland, of van een Aziatisch kantoor te Batavia wordt aangevoerd zal daar voor doorzending worden nagewogen. Het goud uit Azië zal te Batavia geëssayeerd worden, fol. 176 behalve dat uit Padang zolang de essayeur Fredrik Altena daar werkzaam is. Zo kunnen er betere besluiten over onderwicht, of mindere gehalten vergeleken met de facturen genomen worden. Bovendien is aan de kantoren waar specerijen verkocht worden, bevolen om een ondergewicht van meer dan 1 % op garioffelnagels en nootmuskaat aan de gezagvoerders van de schepen in rekening te brengen. Dit zal in de gewone scheepsinstructies worden opgenomen, zowel als via het hoofd van Compagnies zeemacht en de opper- en onderequipagemeesters bekend worden gemaakt. Het bestuur te Bengalen achtte oud-directeur Jan Kersseboom er verantwoordelijk voor dat de salpeterrekening door verkeerde belastingen en valse herstelposten met ƒ 89. 947 teveel belast was. Het bestuur is bevolen alle papieren en een beschrijving aan Heren XVII te zenden om na te kunnen gaan of er nog, zelfs in Nederland, enig verhaal mogelijk is. fol. 177 Volgens de brief van 10 december 1763 uit Bengalen is oud-directeur Adriaan Bisdom verantwoordelijk voor een verlies op wissels van ƒ 13. 147 door oorspronkelijk 8 % agio te berekenen in plaats van rabat. Behoudens zijn verhaal op andere schuldigen is zijn rekening daarmee belast. Conform het besluit van 29 juni 1764 worden alle papieren betreffende deze zaak meegezonden. Tenslotte wordt in vervolg op de brief van 8 mei 1764 bericht dat de oud-directeur te Surat, Jan Drabbe, op 24 mei heeft verklaard dat het hem volstrekt onmogelijk was ƒ 24. 000,- te betalen, of er borgen voor te stellen. Op grond van een brief uit Surat dat hij die schuldig was, was hij daartoe op 17 april veroordeeld. Drabbe vroeg daarvan ontslagen te worden en dat zijn gage weer zou doorlopen. Hij was zeer verwonderd over deze schuld, fol. 178 omdat, hoewel hij ernstig ziek was, bij de overdracht aan zijn opvolger per eind augustus 1763 alles in orde was bevonden. Omdat de schuld slechts globaal is berekend en het onvermogen van Drabbe duidelijk is, kan hij volstaan met een beëdigde borgstelling, maar zijn gage wordt niet hervat, omdat dat tegen de orders is. Gezien het nadeel van een beperkte uitvoering van de bestellingen, waarvan al enige jaren sprake is, wordt eerbiedig maar nadrukkelijk verzocht het gevraagde te mogen ontvangen. De bestelling werd nauwkeurig en met kennis van zaken opgemaakt. Men vraagt vooral de vijftig ton aan contanten te zenden, namelijk in) 
16 thonnen aan bhaar zilver voor Bengale 13 thionnen aan bhaar goud, waarvan 8 thon voor Coromandel 5 thon voor Ceylon 6 thonnen aan Mexicanen, of ronde Spaanse realen van agten, voor den peperhandel van Bantam, Banjermassing en Palembang 7 thonnen aan ducatons heele gecartelde 3 thonnen aan ducatons halve gecartelde 2 thonnen aan payement, voor eenderde schellingen en tweederde dubbelde stuyvers, en 3 thonnen aan kopere duyten. 
Mocht er op de bestellingen van 26 april en eind december 1763, en op wat in de brieven van 10 mei en eind december 1763 werd vermeld, 4 ton aan duiten zijn gezonden, dan verzoekt men om in plaats van 3 ton van die munt hetzelfde gewicht aan baar zilver te zenden. Immers uit de notitie die bij deze bestelling is gevoegd, blijkt dat er, in aanmerking genomen wat er in voorraad is en nog zal komen, voor 1766 van diverse geldsoorten en spetie wel 58 ton nodig is. Er wordt dus minder gevraagd dan vereist is en daarom verzoekt men om de bestelling uit te voeren. Dat betreft ook het zeer noodzakelijke vlees, spek en boter. fol. 180 Het gebrek aan contanten is reeds genoemd. Met betrekking tot het vlees is het zo gesteld dat op 24 juli 1764 weliswaar werd besloten om de retourschepen die via Bengalen en Ceylon gingen, daarvan volgens het reglement te voorzien, maar geen vlees te verstrekken aan de in Azië varende schepen, en aan de schepelingen op de rede van Batavia en op het eiland Onrust, totdat daarvan weer een voorraad is. Aan deze mensen is als tegemoetkoming gedroogde vis verstrekt en hun rantsoen van zout spek werd vermeerderd. De zeilorders voor de vaart in januari van Batavia via Nagapattinam naar Ceylon, en in februari direct van Batavia daarheen, die de schout-bij-nacht op bevel van de Hoge Regering had opgesteld, zijn op 6 januari en 7 februari 1764 goedgekeurd. Op bevel van de kamer van Zeeland fol. 181 in de brief van 25 oktober 1763 zal de Torenvliet in Azië blijven voor de vaart daar. Het vonnis van de Raad van Justitie over de gezagvoerder Dirk van der Hanse de Jonge en onderstuurman Lodewijk Hartog van de bij Gowa verongelukte Getrouwigheid is uitgevoerd. Ze zijn voor altijd uit het gebied van de Compagnie verbannen, de eerste nadat zijn degen voor zijn voeten gebroken was. Ze zijn bij besluit van 24 januari 1764 met de schepen van de tweede bezending weggestuurd. Hun maandgelden zijn geconfisqueerd en Van der Hanse de Jonge is belast met 2/3 en Hartog met 1/3 van de schade van ƒ 125. 307, plus interest tot de volle betaling, van de stranding van de Getrouwigheid. Daarvan is nog niets ontvangen. De overige stuurlieden, die gedurende 6 maanden geschorst waren, zijn weer in dienst genomen, maar hun rekening is belast met waarin ze veroordeeld waren. Op 5 oktober 1764 is besloten de schipper en gezagvoerder over de mislukte patrouilletocht in Straat Bangka, Johannes Jacobus de Trein, wegens ongehoorzaamheid fol. 182 en verwaarlozing van zijn dienst als een nutteloos persoon met stilstand van gage naar Nederland te zenden. Hij had zich op de heen-, zowel als op de terugreis met zijn pantjaling teruggetrokken. Daarom is de advocaat-fiscaal opgedragen om over de nog weggebleven pantjalang tegen hem te procederen. Op 5 juni 1764 is besloten om de voor werk ongeschikte onderstuurman Wilhelmus Jacobus van Steenwijk met afgeschreven gage met de eerste bezending te laten vertrekken. De tot matroos gedegradeerde gezaghebber Laurens Thoorsen van de te Ambon gestrande pantjalang moet op de thuisreis voor de kost scheepsdienst verrichten. De Turkse passen Turkse pas, bewijs dat een schip hoorde tot een staat die aanvallen door Barbarijse zeerovers had afgekocht. van de verongelukte Zeelelie en Amstelveen, en van de opgelegde Brouwer, Leiden en Kasteel van Tilburg worden meegezonden. Met de vastgestelde verhoging van bezoldiging fol. 183 waren 83 uitgediende soldaten, 9 korporaals en 3 sergeanten bereid 
om hun dienstverband te verlengen.) 
Nopens de particuliere vaart en handel met relatie tot het verboodene hebben wij ter sessie van den 27 e april passato het placcaat van junij 1758, waarbij allen handel in amfioen buyten de van de Societeyt gekogte op lijff en levensstraffe verbooden is, gerenoveert, en zulx ter gelegentheyt dat zeekeren gegijzelden (naderhand door scheepenen verbannen) Chinees van ons het verzogt pardon ontzegt wierd wegens een ongeoorloofd gemors in Europische opium door hem, zo voorgegeven wierd, in onnoselheyt gepleegt. 
Op 24 mei is besloten om de aanvoer van textiel uit Malabar te Batavia met de gebruikelijke straffen te verbieden. De doorzoeking van de schepen vanuit Malabar zal geschieden net zoals die uit Bengalen, Coromandel en Surat. Nadere besluiten over het tjappen van textiel zijn te vinden in het besluit van 14 september 1764. Wat de vreemde Europeanen betreft fol. 184 vielen sinds de brief van 8 mei 1764 vele Engelsen de Compagnie lastig met verzoeken om assistentie voor hun schepen. Dit hangt samen met hun vertrek uit Manilla en andere zaken. Om kort te gaan zal men aangeven hoe daarin werd gehandeld. Conform de bevelen van Heren XVII is aan de kapitein van het Engelse oorlogsfregat The Seafort, komende uit de Filippijnen, tegen contante betaling 30 rollen zeildoek en één kabeltouw van 13 duim geleverd. De Compagnie kon dit missen. Voor herstel van vaten is aan de kapitein een kuiper uitgeleend, en verder werd er uit Compagnies pakhuizen 7000 lb rijst à rsd 40 het last verstrekt en mocht hij bij particulieren de geringe hoeveelheid van 10 leggers arak kopen. Men deed dit temeer daar deze officier van de koning van Engeland zijn belofte om geen deserteurs van de Compagnie aan te nemen waar heeft gemaakt door twee van hen terug te geven en een derde niet te accepteren. fol. 185 Omdat het lid van de raad te Benkulen John Herbert, die op dat schip was, en de overige officieren nimmer te Batavia waren, en de bemanning door veel ziektegevallen verzwakt was, heeft men het Engelse compagnies schip The Lord Clive onder kapitein William Webber uit Straat Sunda naar Batavia laten loodsen. Deze kapitein is toegestaan om, onder toezicht van de sjahbandar, enige provisiën in te kopen. Hem zijn na betaling slechts 8 leggers arak en 20 canasters poedersuiker uit de pakhuizen van de Compagnie geleverd. Ondersteund door de raad te Benkulen verzocht Herbert om een lading peper uit The Prince Henry in The Lord Clive te mogen overladen met op de wal gehuurde particuliere vaartuigen, om 50 leggers arak, die het verleden jaar door de Engelse compagnie gekocht waren, te mogen vervoeren en om The Prince Henry te mogen beladen met houtwerken, arak en enige andere benodigdheden. Zoals in oktober 1763 bericht, heeft Herbert verleden jaar de Nederlandse vlag beledigd fol. 186 en was er geen reden om van wat over de vaart op Benkulen is besloten af te wijken. Daarom is besloten om, na controle, toe te staan de 50 leggers arak uit te voeren en om het overladen van de peper oogluikend te laten passeren, mits het met eigen Engelse schepen zou geschieden. Herbert is met The Prince Henry vertrokken, maar hem is wel gezegd dat hij nooit weer te Batavia zal worden toegelaten. Op verzoek van commandeur John Bladen Tinker is voor de Engelse koningsschepen, die onder zijn gezag in Azië waren gebleven, aan kapitein Sutherland van The Succes Galleij toegestaan om 25 leggers arak van particulieren te kopen en zijn hem uit Compagnies pakhuizen 300 canasters poeder- en 300 canasters kandijsuiker geleverd, in plaats van 1200 canasters poedersuiker door particulieren. Die hoeveelheid fol. 187 vond men voor de Engelse oorlogsschepen in Azië voldoende. Tinker had de vraag vergroot met het argument dat de hospitalen van de Engelse koning in Bombay, Madras en in Bengalen wel 4 canasters per dag verbruikten. De kapitein van The Prince Henry werd 11 leggers arak verstrekt en hij mocht enige kleinigheden en levensmiddelen inkopen. De Engelse kapitein John Watson van het fregat The Revenge mocht enige leggers arak inkopen en hij werd voorzien van 100 canasters suiker en 8 last rijst. Omdat men die zelf nodig had, zijn hem diverse uitrustingsstukken geweigerd, en omdat hij zei zonder deze niet te kunnen uitvaren, is hem na herhaald verzoek enkel een 12 duims kabeltouw geleverd. Ondertussen verschenen op de rede van Batavia het Engelse koningsschip The Falmouth onder kapitein 
Brereton, fol. 188 onder wie ook de uit Manilla komende The Revenge, eerder Ilokos, en The Siam stonden. Ze waren onderweg naar Madras en brachten de troepen uit Manilla over. Aan Brereton is toegestaan om enige huizen te huren om daarin tegelijk ten hoogste 100 van de ernstige zieken te huisvesten, in plaats van 200 in de hospitalen te laten verplegen. Drie dagen later is een antwoord op het verzoek van Brereton en de commandant van deze landtroepen om de overige zieken op het eiland Kuiper te mogen brengen, uitgesteld, fol. 189 totdat er bericht van Houtingh zou zijn over het verzoek van Brereton om The Falmouth te mogen krengen en repareren, en om diverse uitrustingsstukken uit Compagnies voorraad te verkrijgen. Op verzoek van de gouverneur-generaal was door genoemde opperofficieren aan de vergadering medegedeeld dat ze buiten de bedlegerigen een aanzienlijk aantal scheurbuikpatiënten hadden, die een verblijfsplaats voor verversing nodig hadden. Daarop is een eilandje gelegen onder het stadsbolwerk Hollandia en naast het erf van Compagnies binnenhospitaal voor nog eens 100 zieken klaargemaakt, waarbij de binnenregent van het hospitaal hen op hun eigen kosten van voedsel zal voorzien. De nodige maatregelen ter voorkoming van onrust zijn genomen. fol. 190 Het rapport van het hoofd van Compagnies zeemacht kwam op 30 juli 1764 binnen. Daarin verklaarde deze dat de benodigde reparaties aan The Falmouth aanzienlijk zouden zijn, dat het geringe aantal ambachtslieden en ernstige ziekten die onder hen heersten, nadelig voor de schepen van de Compagnie konden zijn, terwijl de schepen voor de Westerkwartieren direct en de retourschepen spoedig daarna in gereedheid gebracht moeten worden. Houtingh werd gevraagd of de situatie onder de ambachtslieden herstel van The Falmouth wel toeliet en hoeveel tijd dat zou vergen. Hij heeft gemeld dat de baas van Onrust bezwaar maakte wegens de lange tijd die herstel van het schip zou kosten, en zelf zou Houtingh een Compagnies schip in zo'n staat niet buiten Straat Sunda durven laten varen. Bovendien kon door rommel in het ruim The Falmouth slechts oppervlakkig geïnspecteerd worden. fol. 191 Omdat geen definitief besluit genomen kon worden, is Brereton gevraagd zijn schip op te ruimen, zodat kon worden vastgesteld hoeveel reparatie nodig was om het schip met gerust hart naar Madras verder te laten gaan. Op 6 augustus 1764 is aan Brereton gezegd dat het ongeacht de beletselen nog wel enige tijd zou duren voor The Falmouth gerepareerd kon worden. Om nodeloze moeilijkheden tussen de Engelse bemanning en Compagnies ambachtslieden op Onrust te voorkomen, is het verzoek van Brereton op 14 augustus om zijn schip ter onttakeling en berging van ammunitie naar Onrust te mogen brengen afgewezen, ondanks dat er geruchten waren dat het wel zou kunnen zinken. Mocht dit laatste werkelijk het geval zijn, dan werd besloten dat Houtingh op verzoek van Brereton fol. 192 het schip zelf zou gaan inspecteren en het zo nodig naar Onrust zou laten gaan, of het in de modder zou laten zetten. Op 23 augustus rapporteerde Houtingh dat het timmerwerk aan Compagnies schepen bijna gereed was. Toen is toegestaan dat The Falmouth naar het eiland Kuiper zou gaan om daar onttakeld te worden om de reparatie bij eerste gelegenheid te laten beginnen. Het is verboden dat er Engelse militairen op Onrust zouden komen, en er mocht niet meer scheepsvolk aanwezig zijn dan voor het werk nodig was. De baas op Kuiper is bevolen tegen alle onordelijkheden te waken. Bij het verzenden van deze brief is het werk aan The Falmouth nog niet begonnen. In de vergadering van 6 september is met schriftelijke goedkeuring van het hoofd van Compagnies zeemacht Houtingh besloten om 2 stukken wand van 5 1/2 duim, 11 trossen van 5 1/4 tot 3 1/2 duim, 4 vaten teer, 20 rollen zwaar zeildoek en 16 rollen karldoek Karldoek, doek van fijn uitgehekelde hennep, of van gesponnen garen. aan The Falmouth te leveren fol. 193 voor tweemaal de prijs. Conform de brief van 20 november 1745 van Heren XVII, waarbij verboden werd om buitgemaakte schepen of goederen daaruit in beslag te nemen, of dit aan particulieren toe te staan, is op 6 augustus 1764 de verkoop van The Siam en een gedeelte van de lading op beleefde manier geweigerd, omdat het een buitgemaakt Spaans schip was. De lading bestond uit ruw en scheepshoutwerk, ijzeren geschut, 
ankers etc. Verkoop zou bovendien niet in overeenstemming zijn geweest met het tractaat tussen de koning van Frankrijk en Nederland van 1714, in het bijzonder omdat The Siam nog niet door enig erkend Engels gerechtshof tot goede prijs was verklaard. Als de gouverneur-generaal niet snel toestemming had gegeven het schip tegen het strand in de modder te zetten, dan zou The Siam wegens ernstige lekkage zeker op 8 augustus voor anker gezonken zijn. fol. 194 Tegelijk is het verzoek van Brereton om de bemanning aan land te mogen brengen afgewezen. Dit is op 9 augustus door de Hoge Regering bekrachtigd. Toen vroeg Brereton ook of hij 500 vaatjes buskruit van de Engelse compagnie in The Siam in veiligheid mocht brengen bij gebrek aan bergplaats en om bederf te voorkomen. Besloten werd dat twee Engelse officieren de vaatjes met Compagnies vaartuigen naar het eiland Edam zouden brengen om ze in één van de kamers van het zogenaamde generaalshuis veilig op te slaan. Aannemende dat Brereton zijn verzoek tot verkoop van The Siam wel opnieuw zou indienen, besloot men bij voorbaat om dit op genoemde gronden af te wijzen. Op 14 augustus is evenwel toegestaan om de lading uit The Siam naar het eiland Kuiper te brengen en, omdat daarvoor geen schip gemist kon worden, de onderlaag conform het besluit van 2 augustus naar Edam te brengen. Daar het schip daardoor lichter zou worden, meende Brereton het zonder hulp van de Compagnie te kunnen lichten en repareren. fol. 195 Daar heeft men zich op 12 augustus bij neergelegd en er is toegestaan de lading houtwerk aan het strand op te slaan en het ijzer of naar Edam, of naar Kuiper te brengen. De kapitein van de landtroepen Bakhouse verzocht de gouverneur-generaal om hem met rsd 7000 bij te staan tegen wisssels op het bestuur te Madras. Bakhouse is gezegd dat dit tegen de recente bevelen van Heren XVII was, maar dat hij zich toch tot de Hoge Regering kon wenden. Na dit besluit heeft Bakhouse afgezien van zijn verzoek en is hij met de militairen, van wie er ruim honderd waren gestorven, met The Earl of Middlesex, The Earl of Bute, The Admiral Watson en The Neptune Gally naar Madras vertrokken. Bovendien deden de volgende kapiteins van Engelse compagnies schepen verzoeken: Patrick Maitland op The Earl of Bute, die via Benkulen uit Bengalen kwam, Henry Fletcher op The Earl of Middlesex komende van Mauritius, John Blewitt op The Admiral Watson komende uit Benkulen, en Thomas Baddison op de The Princess Augusta ook komende uit Benkulen en op weg naar China. fol. 196 Maitland bracht tevens een zeer beleefde brief van het bestuur te Calcutta mee. In de verwachting dat de Engelsen dat ook wel eens voor de Compagnie zouden doen, werd hem, op voorwaarde dat de lading naar Bengalen en niet naar elders zou worden vervoerd, toegestaan 50 leggers arak, een partij houtwerk en vaderlandse levensmiddelen etc. in te kopen, en zijn hem uit de voorraad van de Compagnie 10 last rijst, 5 canasters poedersuiker en 5 canasters kandijsuiker geleverd. In plaats van inkoop bij particulieren is kapitein Fletcher geholpen met 100 leggers arak uit Compagnies voorraadkamer, maar wegens eigen gebrek zijn hem 100 canasters suiker geweigerd. Aan kapitein Blewitt is aanvankelijk geweigerd om wat ijzer, lood en glaswerk te mogen invoeren om daarvoor enige leggers arak en andere levensmiddelen te kopen. Op zijn herhaald verzoek mocht hij het glaswerk invoeren en enige leggers arak uitvoeren onder de voorwaarde fol. 197 dat de arak niet naar de bezetting van Benkulen zou gaan. Kapitein Baddison is toegestaan enig glaswerk te importeren, maar omdat volgens de resolutie van 5 oktober 1764 het werk aan The Falmouth nog niet eens was begonnen, is hem niet toegestaan om zijn schip The Princess Augusta op Onrust of Kuiper te krengen en te repareren. Op 9 oktober verzocht Baddison wederom om naar Kuiper te mogen zeilen om zijn lading in een pakhuis te bergen en zijn schip door zijn eigen volk te laten krengen. Dit is geweigerd, omdat de pakhuizen daar met Compagnies goederen en die van het oorlogsschip gevuld waren en het krengen op Kuiper onmogelijk is. Voor al deze zaken wordt verwezen naar de besluiten van 4, 8, 22 en 29 mei, 1, 5 en 7 juni, 17, 21, 24, 27, 30 en 31 juli, 6, 9, 14 en 23 augustus, 6, 14 en 18 september en 2 oktober 1764. The Earl of Bute zou niet zo welwillend behandeld zijn, fol. 198 als eerder bekend was geweest dat ze opium bevatte, die de kapitein zelfs aan een hoofdparticipant van de Opiumsociëteit te koop heeft aangeboden. Conform het besluit van 6 augustus is hem dit gezegd en de straffen 
daarop zijn genoemd, terwijl voorzorgen zijn getroffen dat hij niet met de opium ging smokkelen. Men achtte het niet raadzaam om ter voorkoming van smokkel elders de opium op te kopen en de Sociëteit daarmee, wegens geringe aanvoer, van dienst te zijn, omdat particuliere Engelsen daardoor zouden zijn aangespoord hun verwerving ten koste van de Compagnie te vergroten. Men wilde hen eerder afschrikken. Zo'n onverwachte aanvoer zou ook nadelig zijn geweest voor kopers van eerdere partijen. Geheel anders was het gedrag van de kapitein-militair Bakhouse. Op bevel van de gouverneur-generaal berichtte sjahbandar Robbert Hendrik Armenault, Bakhouse dat vlak na zijn vertrek met The Earl of Middelsex er twee militairen uit Compagnies garnizoen ontbraken. fol. 199 Er is verzocht hen uit te leveren, waarop één soldaat, een Schot van geboorte, naar The Admiral Watson is gezonden met het verzoek hem te vergeven, daar hij in dronkenschap had gehandeld. Hoewel kapitein William Webber de gouverneur-generaal heeft bedankt voor de snelle hulp, is men er vrij zeker van dat Webber acht gewone dienaren van de Compagnie heeft meegenomen. Om dit kwaad wat betreft de deserteurs en de ronselaars krachtig tegen te gaan, is er in de vergadering van 9 oktober 1764 een plakkaat vastgesteld dat wordt meegezonden en ter publicatie en aanplakking zo snel mogelijk naar Bengalen, Coromandel, Ceylon, Malabar, Surat, Sumatra's Westkust en Malakka zal worden gezonden.) 
Ondertuschen kunnen wij almeede met weynig lof spreeken van den al eenigen tijt bij de brieven bekenden capitain Watson. Want niet te vreede dat hij zig het gewaand caracter van 's konings officier g'arrogeert hadde, totdat de komst van 't dikwerf genoemde Engelsch oorlogschip The Falmouth ontdekte, dat hij enkel een officier van de Engelsche Compagnie was, zo heeft hij ook nog kunnen goedvinden zonder eenig salut aan de Nederlandsche vlag deze rheede te verlaaten. Gelijk hij ook het Engelsch oorlogschip niet gesalueert heeft, en dus heeft men conform het g'arresteerde op den 6 e augustus beslooten om circulair naar alle buytencomptoiren te oordonneeren denzelven niet alleen met geen contrasalut te b'antwoorden, maar ook, buyten water en brandhout, niet de minste gerieflijkheyt te bewijsen, totdat hij wegens het affront de Nederlandsche vlag aangedaan opentlijke satisfactie gegeven hebbe. 
Uit de meegezonden resolutie van 9 augustus 1764 blijkt dat er geen aandacht is besteed aan de brief van kapitein John Watson aan de gouverneur-generaal, waarin hij zijn leedwezen uitspreekt dat hij zonder te groeten van de rede van Batavia is vertrokken, omdat, zoals hij zich verbeeldt, kapitein Brereton hem van zijn behoorlijke vlag had beroofd. Uit de verklaringen waarvan in de besluiten van 8 en 14 mei 1764 gesproken wordt, blijkt dat de Engelse scheepjes fol. 201 The Pigot en Mary, die al in de brief van 8 mei 1764 zijn genoemd, naar behoren geholpen zijn. Zoals in het besluit van 17 augustus 1764 staat is aan Charles Ormston, die zich commandant noemt van twee Engelse compagnies schepen, die hij op reis van Manilla naar Batavia had verloren, zonder kosten voor de Compagnie, op de Vrouwe Kornelia Hillegonda transport naar Bengalen verleend. Hoewel de Compagnie kan verwachten in Europa van de verleende assistentie enig voordeel te hebben, moet ze geen nadeel op de verstrekkingen lijden en dient men er zuinig mee te zijn. Daarom is op 8 mei 1764 besloten de desbetreffende kantoren te bevelen bij het leveren van Nederlandse uitrustingsstukken aan compagnies en particuliere schepen een winst van tweemaal de prijs te berekenen en voor Aziatische éénmaal de prijs. Bij levering aan schepen van de Engelse koning moet voor de eerste een winst van anderhalf en voor de tweede een winst van éénmaal de prijs gerekend worden. Over de burger uit Macao, Simon Mauricet, is uitvoerig gesproken in de generale missive van fol. 202 8 mei 1764. Omdat hij door het wegblijven van het scheepje La St. Adalouse uit Macao met een jonk zou moeten vertrekken, is hem wegens recent herstel van een ernstige ziekte tegen betaling van vrachtgeld op het schip Huis Om vervoer naar China geboden. Het scheepje de Nossa Senhora da Luz van Anthoni Ribeiro, dat naar Timor was vertrokken, was nog niet teruggekeerd. Conform het plakkaat van 13 april 1763 is hem echter niet toegestaan om een vaartuig te kopen om met enige van zijn 
achtergebleven schepelingen naar Macao te vertrekken. Uit Bantam is op 17 augustus 1764 bericht dat daar tien vreemdelingen waren aangekomen die in dienst wilden treden. Ze zijn als matrozen voor ƒ 12,- per maand aangenomen en met de Damzicht via Ceylon naar Nederland vertrokken. Ook voor deze overlopers is het besluit van 11 mei 1764 gevolgd. De gouverneur-generaal had erop gewezen fol. 203 dat het onjuist is dat overlopers, die gewoonlijk spoedig naar Nederland vertrekken, dezelfde premie krijgen, als die één of meer verbanden hebben uitgediend, dan wel tenminste een uit- en thuisreis hebben gemaakt. Deze overlopers zal slechts een halve premie worden beloofd, wat op de monsterrollen wordt aangetekend. Maar in Bengalen en China waren er tijden dat de retourschepen door uitzonderlijke sterfte en desertie, niet goed bemand konden worden. De besturen en supercargo's kregen toestemming om in zulke omstandigheden meer dan de halve, of desnoods de volle, premie te beloven, als overlopers zich anders niet in dienst van de Compagnie zouden begeven. Tevens is toen besloten om de acten die aan Kaap de Goede Hoop worden afgegeven ter ophoging van een halve gage op retourschepen, op ongezegeld papier te stellen, omdat er anders aan zegel en opgeld meer dan de ontvangen verhoging betaald moet worden. fol. 204 Behalve directeur-generaal Librecht Hooreman zullen de commandant van de militie, brigadier Gerardus Beijlanus de Wendt én commandeur en opperequipagemeester Henrik Booms repatriëren. Wegens hun goede dienstvervulling oefenen de laatste twee hun functies uit tot hun vertrek. Booms heeft het commando over de Duinenburg en hij zal Hooreman als commandeur van de vloot vervangen, als deze iets mocht overkomen. Als gebruikelijk mag hij de bagage van een lid van de Raad van Justitie meenemen. Wegens vijf jaar trouwe dienst beveelt de Hoge Regering aan dat hij, net als zijn voorgangers in 1749 en 1759 In de marge is toegevoegd abusivelijk. bij aankomst in Nederland een douceur van ƒ 4000,- in plaats van ƒ 3000,- krijgt. Bovendien repatriëren koopman en oud-schepen Dionisius Pauw, titulair koopman en gewezen eerste administrateur fol. 205 van de pakhuizen op Onrust Adriaan Matthijs Temmink, vaandrig-ingenieur Martin Koeter, die naar eigen aanbod vier maanden gage, die aan zijn dienstverband ontbraken, in de kas mag storten, de gewone klerk Jan Habich, de boekhouders Carel Philip Jauch, Richard van der Hardt, Matthijs van Meegden en Carel Elias Franke, van wie de gage tot ƒ 24,- is teruggebracht, omdat hij zijn laatste dienstverband niet volledig heeft uitgediend. Ook vertrekken de buitengewone klerk Joachim Lodewijk Loose en de assistent Nicolaas Wendelin Beijts, de laatste met stilstand van gage. Onder de repatriërende gekwalificeerden en mindere burgers zijn oud burger-kapitein en gewezen eerste vendumeester Pieter Mossel, oud boedelmeester Cijprianus van Steenis, oud burgerwachtmeester Christiaan Maurits Thiel en Michiel Baars. Verder gaan er 9 vrouwen en 15 kinderen naar Nederland die de gebruikelijke bagage is toegestaan en voor wie het transport en kostgeld is verzorgd, net als voor de slaven. Een uitzondering is fol. 206 de weduwe van het gewone lid van de Raad van Justitie mr. Jan van Oirschot. Volgens de aftredende directeur-generaal Librecht Hooreman kreeg zij bij de uitreis naar Batavia vrijstelling van transport en kostgeld. Een besluit hierover voor de terugreis naar Nederland wordt aan Heren XVII overgelaten. Dit geldt ook voor Anthonia Anna de Casembroot, weduwe van kapitein-militair en schepen Jacob Willem van der Brugghen, die wegens gebrek aan middelen vrijstelling verzoekt. Aan de weduwe van mr. Jan van Oirschot, zowel als aan de weduwe van het gewone lid van de Raad van Justitie mr. Dirk Joan Dibbetz, die het transport en kostgeld heeft betaald, is de bagage voor een lid van die raad conform het reglement toegestaan. De weduwe van schepen Van der Brugghen is de bagage vergund, zoals die bij besluit van 7 oktober 1760 aan een schepen is toegestaan. De meegezonden aktens geven aan of de repatriërende gekwalificeerde dienaren nog een vordering op de Compagnie hebben. fol. 207 Librecht Hooreman houdt zich het recht voor om zijn belangen aangaande de hem opgelegde belasting te verdedigen. De Hoge Regering geeft deze zaak in handen van Heren XVII en verwijst 
naar het besluit van 5 juli 1764. De Jeruzalem voor de kamer van Amsterdam en de Vosmaar voor de kamer van Zeeland zijn bestemd voor de tweede vloot, waarmee de kapitein- ingenieur François Jacob Berg zal repatriëren, aan wiens vrouw en twee kinderen vervoer is verleend. De retourschepen van de eerste vloot, die rechtstreeks uit Batavia zullen vertrekken, zijn de Borssele, Jonge Lieve en Gouverneur-Generaal voor de kamer van Amsterdam, de Duinenburg en Snoek voor die van Zeeland, de Erfprins en Huis ten Donk voor die van Delft, waarvan de tweede de thee van particulieren vervoert, de Vredestein voor die van Rotterdam, de Lekkerlust voor die van Hoorn en fol. 208 de Vrouwe Petronella voor die van Enkhuizen. Het laatste schip dient als voorzeiler. Librecht Hooreman fungeert, zoals reeds gezegd, als admiraal van deze vloot, oud schepen en koopman Dionisius Pauw als fiscaal en als secretaris, de gewone klerk Jan Habich. Als chronische zieken gaan mee konstabel Jacobus Grondhout, de soldaten Johannes Keerweer en Henrik Hoepenroer, de matrozen Theunis Arends Vermeer, Josephus Ignatius Montenie en Baltus van Komen. Over de retouren merkt men op dat, omdat ze als geen Aziatische soort slechts met groot verlies zijn te verkopen, conform het besluit van 28 juni 1764 304 pakken firtij, die bovenop de bestelling uit Bengalen te Batavia zijn aangevoerd, naar Nederland worden meegezonden. Bij besluit van 4 september zijn ze, zoveel mogelijk gelijk over de schepen verdeeld, bestemd voor de kleinere kamers. fol. 209 Deze kamers hadden bij de laatste afrekening een achterstal op hun quota. Men verwijst naar de speciale facturen van deze textiel. Op 21 september is besloten uit de voorraad van 3745 pakken diverse textiel er 1000 naar Nederland te zenden. De bijgaande memorie van de opperkooplieden van het kasteel geeft daarvan een specificatie. De sortering bestaat uitsluitend uit die genoemd werden in de bestelling van 5023 pakken voor 1765, waarvan in 1763/64 maar 2434 fardelen verzonden konden worden. Men besloot tevens tot deze zending, omdat men zich grote zorgen maakt over de Sloterdijk en Radermacher uit de laatst uitgevaren tweede vloot, waarmee 603 pakken textiel uit Coromandel werden gezonden en die medio juli 1764 nog niet aan de Kaap de Goede Hoop waren verschenen. Op het moment dat deze twee schepen daar zouden geweest kunnen zijn, doorstond het Chinese retourschip Huis te Bijweg op 9 april en de drie volgende dagen, bij het rif van Aguilhas, een vreselijke storm. fol. 210 Hopelijk keuren Heren XVII deze zending goed en geeft ze een goede winst. Omdat aan de bestelde 5000 lb extra witte benzoë nog 3073 lb ontbraken, is op 4 september 1764 besloten in plaats daarvan de gewone witte soort te zenden. Volgens een monster verschilt ze weinig van de extra witte soort. Na genoemde datum is er nog maar 125 lb van de extra witte benzoë aangevoerd. Mocht de gewone soort een goede winst geven, dan vraagt men of er niet meer van gezonden moet worden. Om bederf en renteloos liggen te voorkomen is op 21 september 1764 besloten 2000 lb zaadlak te verzenden. fol. 211 Ze was voor 1762 besteld, maar met opzet achtergehouden, omdat er toen 9750 lb zaadlak uit Coromandel was gezonden. In 1763 is ze niet geleverd, omdat er voor 1764 geen zaadlak was besteld. Omdat garen in Azië met geen 20% winst verkocht kon worden, zijn er voor rekening van het bestuur op Ambon 25 balen Suratse katoenen garen verzonden. De beantwoording van de brief van Heren XVII bevat bijzonderheden. Bovendien wordt er 4000 lb Mokkase koffie, die te Batavia is ingekocht, gezonden en 209 balen Javase katoenen garen boven de bestelling van 40. 000 lb, namelijk 57 lb van kwaliteit D en 152 lb van kwaliteit E. De laatste konden te Batavia gemist worden en zijn zo goedkoop ingekocht dat ze een goede winst zullen geven. Te Batavia zijn ze niet te verkopen, omdat ze in de ogen van de inlander veel te duur zijn. Bovendien neemt de vloot 2667 stuks Tonkinse pelings mee die uit Japan en Kharg zijn teruggebracht en die door speciale gecommitteerden zijn goedgekeurd. fol. 212 Omdat er teveel in voorraad was, zijn ook 2000 stuks gekonfijte nootmuskaat verzonden, wat 1000 meer is dan besteld. Hoewel ze recentelijk niet zijn besteld, zijn er bovendien 40 potten gekonfijte kruidnagels verzonden, omdat er altijd een jaar eerder om gevraagd moet worden. Ze zijn in juli 1764 uit Ambon ontvangen. Te Batavia zijn ze niet te verkopen en in Surat, Bengalen en Coromandel zeer moeilijk verkoopbaar, 
waarheen men de rest van 25 potten wil sturen. De thee op vracht is lb netto. De hoeveelheid is niet ingevuld. Conform het besluit van 21 december 1762 is aan alle kantoren, behalve Bengalen, bevolen de retouren met geen interest te bezwaren, als er geen geld aan besteed is. Dit is nu ook toegepast op wat te Batavia werd verkregen en voor verzending gereed ligt. Bovendien zullen de retouren niet met 4 % interest bezwaard worden, als er geen geld aan besteed is. Zo blijkt duidelijker wat de opbrengst bij verkoop is. Betreffende de verpakking van de grove Bengaalse textiel voor Nederland fol. 213 is bij besluit van 11 juli 1763 in een brief naar Hooghly van 27 juli een vergoeding van ƒ 26. 762 opgelegd voor onkosten boven wat daarvoor in de memorie van bezuiniging is vastgelegd. Het bestuur te Hooghly schreef op 20 maart 1764 dat zowel de vroegere, als de huidige dienaren in de kledenzaal Menso Isinck en Jan Carel Kist, en de pakhuismeester te Kasimbazar J. P. Humbert daarmee belast waren. Zij hadden ontheffing gevraagd van de geëiste vergoeding, omdat de onkosten waren gemaakt voor wasdoek en matten die volgens het uitdrukkelijk bevel van Heren XVII van april 1755 als verpakking voor de retouren waren gebruikt. Zij voerden aan dat de memorie van bezuiniging slechts gold voor textiel voor Azië, en dat Heren XVII nimmer tegen deze verpakking bezwaar hadden gemaakt. De memorie is evenwel fol. 214 door Heren XVII in de brief van 13 oktober 1757 vastgesteld en kon deze dienaren niet onbekend zijn. Bovendien had de uitleg aan de Hoge Regering voorgelegd moeten worden. Op 28 juni 1764 is er tegen het verzoek van het bestuur bezwaar gemaakt, maar tevens besloten het aan Heren XVII voor te leggen, omdat deze dure verpakking tot nu toe niet ter discussie werd gesteld en deze dienaren, die zeer onder deze vergoeding lijden, niet uit kwade trouw hebben gehandeld. Conform de memorie van bezuiniging is bevolen om niet meer dan ƒ 10,- per pak aan verpakking voor grove textiel te besteden, omdat men er wegens de latere goedkeuring van de memorie van bezuiniging niet aan twijfelt dat het vermijden van wasdoek en katoen wordt goedgekeurd. fol. 215 Bovendien zullen Heren XVII niet vermoeden dat deze artikelen al ƒ 18, 8, 2 per pak kosten en elders wordt deze verpakking niet gebruikt, zonder dat daar ooit bezwaar tegen is gemaakt. Er worden twee kopie verzoekschriften meegezonden van onderkoopman Anthonij van der Wal, die het verleden en dit jaar uit Cochin zijn ontvangen. Als oud secunde te Gamron verzoekt hij om ontheven te worden van vergoeding van ƒ 6868,- voor verlies in Nederland op 17. 421 lb wollen stof uit Kirman. Omdat Heren XVII deze heeft opgelegd, wil de Hoge Regering hem er niet van ontlasten. Van der Wal voert aan dat de inkoop overeenkomstig de voorschriften is geschied, dat de daling van de verkoopsprijs niet ten laste van de inkopers kan komen en dat het mogelijk is dat de wol op de lange reis buiten de schuld van de afpakkers bederft. Hierom fol. 216 is op zijn herhaald verzoek en wegens zijn behoeftige omstandigheden besloten om een gunstige beslissing te verzoeken. Onderkoopman en essayeur Sebastiaan van Namen verzoekt, naar het voorbeeld van essayeur Frederik Altena, om een gage van ƒ 60,- per maand en de rang van koopman. Op de gronden in de brief van 18 oktober 1763 dringt men met kracht aan op een gunstige beslissing over de besluiten betreffende rang en gage. Over dit onderwerp zijn helaas nog geen duidelijke orders ontvangen. Men kan niet nalaten om voor dit jaar aangestelde goede en bekwame dienaren fol. 217 die rang en gage te verzoeken die tot nu gebruikelijk is geweest, omdat het het enige is waar promotie uit bestaat. Volgen de personalia van de opperkooplieden die nog niet de daarbij horende gage ontvangen. Personalia over bevordering en gage. fol. 218 Personalia van kooplieden en onderkooplieden die nog niet de daarbij passende gage krijgen. Personalia over bevordering en gage. fol. 219 Personalia van boekhouders die de rang van onderkoopman verdienen. Personalia over bevordering en gage fol. 220 
Personalia over bevordering en gage. Mr. Jacobus Petrus de Nijs was reeds op 17 januari 1764 met beëindiging van zijn gage benoemd tot advocaat bij beide rechtbanken te Batavia. Dat hadden Heren XVII eveneens gewenst, wat op 12 oktober in de vergadering over Kaap 
de Goede Hoop werd behandeld. Een rekest van De Nijs, waarin hij voortzetting van deze functie vroeg, kon dus te eer worden ingewilligd. Om de Compagnie echter schadeloos te stellen moet hij de twee maanden gage die hij contant in Nederland ontving, restitueren, en alsnog het transportgeld voor de reis uit Nederland naar Azië betalen. Dat wat nu op zijn soldijrekening staat, wordt ingetrokken. fol. 221 Voor het opmaken van de soldijboeken verzoekt men om de kopie uitreisboeken van de Huis te Manpad in 1759/60 en de Vrouwe Rebecca Jacoba in 1761, die direct uit Bengalen naar Nederland zijn teruggestuurd zonder een stel naar Batavia te zenden.) 
Van de assignatiën hebben wij hiervooren al gesprooken hoe men U Wel Edele Hoog Achtbare thans bepaalde ordre na gehoudenisse opvolgen zal. En dus was het ingevolge van dien dat wij, hierover den 21 e september passato de vereyschte schikkingen maakende, in de eerste plaats accepteerden het toen reets in cas gestelde, dat na de gedetraheerde 7 9/13 percento bedroeg ƒ 1. 513. 060, 16,-, en beslooten om van de verdere ten dien 
eynde aangepresenteerde kapitaalen monteerende ƒ 1. 101. 547, 16,- nog aan te nemen ƒ 530. 120,-,-, daaronder begreepen ƒ 118. 400,-,- van den afgaanden heer directeur generaal en ƒ 29. 760,-,- van den oud gouverneur Blok, welk eerste bij de Compagnie á deposito gestaan hadde en het laatste uyt het genamptiseerde voor de thans g'expireerde 
borgtogt oorspronkelijk was. Voor welk een en ander men volgens onse resolutie van den 17 e augustus en 31 julij passato bewilligt hadde assignatiën te verleenen. Terwijl men voorts naar billijkheyt uyt de opgegeve penningen die zo aan boedels of persoonen in Nederland t'huys hoorende competeerden, of aan persoonen die thans repatrieeren (specificq ter resolutie vermelt) het ontbreekende tot voormelde ƒ 530. 120,-,- als gezegt nog goedgevonden heeft te accepteeren. Zijnde na korting van het ordinaire rabat ƒ 489. 410, 19,- en dus met de eerstgemelde toen reets getelde somma in alles ƒ 2. 002. 402, 7,-, of een kleynigheyt boven 20 thonnen schats. 
Aan degenen van wie wegens de voorschriften geen geld op assignatie kon worden aangenomen, zal bij de eerste vloot van het aanstaande jaar voorrang verleend worden, mits zij voor september 1765 het geld in de kas storten. Het overzicht van assignaties met de huidige eerste vloot, waaruit de door Heren XVII vastgestelde tijd van uitbetaling valt op te maken, geeft een totaal van ƒ 1. 331. 869. Op hun verzoek zijn derde en vierde assignaties verleend aan degenen die in januari 1764 geld hadden gestort in de kas en van wie toen eerste en tweede assignaties met de tweede vloot zijn meegegeven. Dit houdt verband met onheil dat de schepen kan overkomen. Daarom gaat er ook een kopie van de brief van 31 december 1763 mee en van de bijlagen alleen een kopie van de resoluties van 14 oktober tot eind december 1763, omdat de tijd en de kopiisten voor de overige bijlagen ontbreken. fol. 223 Verzoeken van de vaandrig te Batavia Otto Georg Camphuijs en ziekenbezoeker Reijnier la Ferte om hun huisvrouwen, respectievelijk Jacoba van Giesel te Veere en Margaretha Gruson te Middelburg, toe te staan naar Azië over te komen worden ondersteund. Voor hen zullen de gebruikelijke transport- en kostgelden betaald worden. In de hoop dat Heren XVII dit goedkeuren, is het verzoek van de nu repatriërende dienaren en passagiers om de hun toegestane bagage in het ruim te mogen opbergen, ingewilligd voor zover het de kisten met textiel betreft. Indien het wordt toegestaan wil men hiermee doorgaan. fol. 224 
Ondertekening.) 
