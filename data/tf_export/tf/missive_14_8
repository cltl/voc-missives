PETRUS ALBERTUS VAN DER PARRA, LIBRECHT HOOREMAN, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, WILLEM HENDRIK VAN OSSENBERG, MICHIEL ROMP, MAURITS THEODORUS HILGERS, PIETER HAKSTEEN EN WILLEM ARNOLD ALTING, BATAVIA 31 DECEMBER 1763. VOC 3069 (Kol. Arch. 2961), fol. 1445-1965. (fol. 1445 De brief van 18 oktober 1763 werd op 20 oktober met de Baarzande verzonden. Behoudens andere bevelen van Heren XVII moet het 25 januari 1764 vanuit Kaap de Goede Hoop de reis naar Nederland voortzetten. Omdat er berichten waren over een algemene vrede in Europa, is er op 25 oktober 1763 besloten dat de zeven schepen van de eerste vloot niet op elkaar hoeven te wachten. Zij zijn in een dag of drie Straat Sunda gepasseerd. Het provisieschip voor Kaap de Goede Hoop, de Oosterbeek, trof heel gunstige wind en weersomstandigheden, hoewel het acht dagen na het laatste retourschip vertrokken was. Op 30 oktober is de Bleiswijk vertrokken, op 2 november gevolgd door de Vrouwe Geertruida, Ouderamstel fol. 1446 en Noord Nieuwland, op 6 november door de Burch en op 7 november door de Oosthuizen en Blijdorp. Met de twee laatste schepen en met de Vrouwe Geertruida en de Burch is nog een nabriefje van 1 november verstuurd, waarin een begin is gemaakt met een antwoord op de brief van Heren XVII van 2 april 1763. Na de brief van 1 november is op 12 november het langverwachte schip Radermacher aangekomen. Er konden nog geen schepen voor de tweede zending bestemd worden, hoewel het al enige dagen in december is. Dat tekent het tekort aan schepen. Ambon fol. 1447 De Zuiderburg, die verleden jaar naar Ambon was vertrokken, kwam op tijd terug met 139. 594 lb, of 253 444/550 bahar kruidnagels en 20 zwarte hondjes met gekonfijte moernagels in 5 gaba-gaba kastjes. De bark Leervis, die een gelijke reis had, voerde 55. 089 lb, of 100 98/550 bahar kruidnagels aan en 20 zwarte hondjes met gekonfijte moernagels eveneens in 5 gaba-gaba kastjes. Deze specerijen gaan verdeeld over de schepen naar Nederland. De Rotterdam en Huis ten Donk zijn naar Ambon gezonden om weer specerijen op te halen. Het eerste schip met 100 last rijst en andere goederen en het tweede via Java's Oostkust om vandaar 150 last rijst mee te nemen. Omdat op Ambon de pantjalang Hoop niet te repareren is en de zandschuit oud en onbruikbaar, zijn de sloep Nagapatnam en pantjalangs Liefde, Honimoa en Saparoea daarheen gezonden. Het bestuur verkocht de twee onbruikbare vaartuigen aan de meest biedende. fol. 1448 Aan kruidnagels is 353 542/550 bahar, of 194. 692 lb, binnengekomen. Dit is wegens een te ruime berekening 221 370/550 bahar minder dan de inlanders in september 1762 hebben opgegeven. Hopelijk zal de oogst die wordt verwacht, inderdaad 597. 712 lb bedragen. De beschrijving van de kruidnagelbomen kwam uit op een getal van 585. 654, wat maar 238 bomen minder is dan verleden jaar. Men verwacht van het bestuur dat het de voorschriften voor deze cultuur stipt nakomt en de inlander bij de levering rechtvaardig en billijk behandelt. Ter opvolging van de overleden gouverneur Meijert Joan van Idsinga is de eerste secretaris van de Hoge Regering Willem Fockens aangesteld. Zonder Van Idsinga tekort te doen, is men overtuigd van zijn onpartijdigheid en rechtmatig optreden. De provisie voor de lagere dienaren op de inkoop van kruidnagels, fol. 1449 die in het reglement van eind mei 1755 is opgenomen en op het besluit van 31 december 1755 berust, namelijk dat op iedere 100 lb niet meer dan 20 lb overwicht als middel van bestaan genomen mag worden, is vernieuwd. Als de gehele inzameling is geschied, moet ieder die het aangaat, in de Politieke Raad de eed van zuivering afleggen dat niet meer overwicht is genomen, noch dat de leveranciers in enig opzicht tekort werd gedaan. Dat moet betekenen dat de betaling op die wijze is geschied en dat niemand benadeeld is. Van deze eedsaflegging moet jaarlijks een aparte en origineel getekende resolutie naar Batavia worden gezonden, waarvan in een brief melding wordt gemaakt. Hoewel was aanbevolen om de hongitocht op tijd te houden, kon die wegens de op handen zijnde inzameling niet buitenom gemaakt worden. Dat moet, als de inzameling van kruidnagels daarvan geen last ondervindt, in het vervolg wel geschieden. Het bestuur rapporteerde dat de uitroeiing van specerijbomen op niet-toegestane plaatsen fol. 1450 was uitgevoerd. Volgens de ontvangen justitiële verklaringen zijn deze keer op Hoamoal, de noordkust van Ceram en op Buru 53 echt vruchtdragende, 2199 half volgroeide en jonge, en 638 wilde, of tjinke outang, kruidnagelbomen vernietigd en 248 vruchtdragende en 135 half volgroeide en jonge nootmuskaatbomen. In de algemene brief naar Ambon is geschreven dat de bevelen in deze nagekomen moesten worden en dat men verwachtte dat, zoals werd verzekerd, niet alleen de uitroeiing, maar ook het behoud van de kruidnagelproductie alle aandacht zou krijgen en smokkel zoveel mogelijk zou worden verhinderd. Men wenste bij eerste gelegenheid duidelijker te vernemen hoeveel beloning de boslopers in een jaar krijgen en wat aan hen in het totaal wordt betaald. In de brieven uit Ambon kunnen Heren XVII lezen dat de verbouw van peper door de onlusten veel heeft geleden en dat de tuinen aan de achterkant van Buru dikwijls door het schuim van het boeventuig zijn geruïneerd. Er is naar Ambon geschreven dat men hoopt, als dat verandert fol. 1451 en het bestuur zich er moeite voor getroost, dat de verbouw van peper winst zal gaan opleveren en verbeteren. Met de nog bruikbare pantjalangs Spion en Pepertuin is langs de kust van Hitu gepatrouilleerd, omdat het gewas er daar goed voorstond en al ingezameld werd. De sloep Nagelboom en de pantjalangs de Liefde, Honimoa en Saparoea zijn voor de patrouillering uit Batavia naar Ambon gestuurd. De gezaghebbers en het volk van deze vaartuigen krijgen ter aanmoediging de buit uit de aangehouden vaartuigen, maar uitsluitend diegene die zelf de daar rondzwervende rovers achterhaalden, mits ze de specerijen tegen de inkoopsprijs en het oorlogstuig tegen taxatie aan de Compagnie afstaan. Het bestuur op Ambon is een uitttreksel van het besluit van 6 december 1763 toegezonden, om de inkoopsprijs van 12. 512 lb kruidnagels, die door een patrouillevlootje tegen de Papua's bij het dorp Haya op de kust van Ceram in beslag waren genomen, fol. 1452 eerlijk verdeeld aan de hoofden, lagere officieren tot aan de soldaten en de matrozen als een douceur te schenken. Afschriften van de aparte brieven uit Ambon van 25 mei en 26 september 1763 en het antwoord daarop worden ter overweging meegezonden. Daaruit blijkt dat het met de patrouillevloot van het verleden jaar goed is afgelopen en dat het aan het bestuur is overgelaten om ook dit jaar weer grote orembaaien en een sloep uit te zenden om smokkelaars van kruidnagels en rovende Papua's aan te houden. Men hoopt dat Heren XVII de bevelen en besluiten daarvoor zullen goedkeuren.) 
De lasten en winsten van dit gouvernement betreffende, hebben wij uyt het generaal vertoog der staatreekening naar het slot der hoofdboeken van anno 1762/3 en de onderhorige comptoiren vernomen dat de contanten waren ƒ 533. 606, 18, 6 en den inkoop hadde bedragen ƒ 67. 322, 8,- de winsten, inkomsten etc. ƒ 55. 986, 8, 13 dus dezelve een minderheyd in vergelijkinge met de memorie van menagie hadde opgegeven van ƒ 24. 013, 11, 3 mitsgaders dat de lasten tezamen ƒ 234. 137, 8, 4 dus dat jaar mindere lasten waren geweest als de memorie calculeerde ƒ 19. 177, 8, 4 zodat het gouvernement in vergelijk tegens 't voorgaande jaar nu laast bevoordeelt was met ƒ 39. 852, 15, 7, hetgeene ons aangenaam geweest is te ontwaren. 
Maar er is wel op aangedrongen de uitgaven zo laag mogelijk te houden, zodat de winsten groeien. Het plan van het opperhoofd te Hila, Johan Emans, om de sagobossen op Luhu twee jaar rust te gunnen, maar de aanplant voort te zetten, is goedgekeurd. Voor Buru is wel stilstand, maar geen aanplanting vastgesteld. Het laatste is wel nodig. Het bestuur is bevolen voor stilstand en aanplant te zorgen, zodat op den duur de opbrengst en de inkomsten zullen stijgen. Er is gerapporteerd dat de sagobossen ƒ 1729 meer hebben opgebracht en 
de domeinen in vergelijking met verleden jaar ƒ 1022 meer. Men is aangenaam verrast. Het buskruit is getest en goed bevonden. Er is aanbevolen fol. 1454 om de productie daarvan zoveel mogelijk te bevorderen. Men las met genoegen in de brieven dat men zou trachten het bevel om jaarlijks 4000 lb kruit naar Banda te sturen uit te voeren. Vanuit Batavia en Java's Oostkust zijn de nodige buffels gezonden. De voorraad kruit op Banda is 50. 484 1/2 lb. De reparaties aan de vestingwerken zijn voor zover nodig tamelijk goed gevorderd. De getroffen maatregelen zijn aanvaard. Gouverneur Willem Fockens is aanbevolen ze snel in de geplande staat te brengen. Het bestuur mag de nodige metselaars en timmerlieden huren. Fockens is toegestaan om na inspectie het nodige aan herstel van de Maleise kerk, de burgerwacht en verplaatsing van de bazar te doen. fol. 1455 Wat de kerkelijke zaken betreft berichtte ds. Noach Tileman Schenk desgevraagd dat hij na Pasen zijn aantreden in het Maleis zou doen. Maar ds. Sibrandus Abrahami liet weten dat hij 'door swaare bezoekingen van de hand des Heeren' zich niet voldoende daarop had kunnen toeleggen. Als hij van de toenemende pijnen was verlost, zou hij zich krachtig aan het Maleis wijden. Men hoopt dat dit door Gods zegen mogelijk is geworden. Ds. Wolter Hendrik Tenkinck is van Banda naar Ambon beroepen en ds. Jan Rudolph Wahmoet van Timor naar Banda om dienst te doen en Maleis te leren. Ds. Noach Tileman Schenk heeft zijn intreepreek in het Maleis gehouden. De benoeming van ouderlingen en de overplaatsing van schoolmeesters is ter kennisneming aangenomen. De kerkenraad droeg het ambt van commissaris-politiek op aan opperkoopman Josias Alexander de Villeneuve. Wegens plichtsverzuim fol. 1456 
is een schoolmeester beboet met verlies van twee maanden gage en diverse anderen met één maand. Het kapitaal van de kerk op Ambon onder beheer van de kerkmeester bedroeg ƒ 9376. Het restant Maleise kerk- en schoolboeken moet gratis worden uitgedeeld aan zowel christenen als mohammedanen, die daar goed gebruik van willen maken. Maar het moet wel dienen tot verbreiding van de christelijke godsdienst onder christenen die wegens armoede deze boeken niet kunnen betalen, alsmede onder de mohammedanen. Dit moet ten laste van de post buitengewone onkosten komen. Als er nog meer boeken nodig zijn, dan kunnen uit Batavia de restanten die daar zijn, worden toegezonden. Voor huishoudelijke en inlandse zaken wordt kortheidshalve verwezen naar de brieven die naar Ambon zijn verzonden, dan wel vandaar ontvangen zijn. Het kapitaal van de Weeskamer fol. 1457 bedraagt rsd 58. 729, dat van de boedelmeesters rsd 7767 en dat van de diaconie rsd 6713. Dit laatste is toegenomen met rsd 64. Het kapitaal van de leprozen op Molana is ƒ 464, wat een groei ten opzichte van het verleden jaar is van ƒ 122. De tien oude en afgeleefde dienaren mogen hun gehele rustgage houden en de hoogbejaarde en niet meer tot werk in staat zijnde meesterknecht van de timmerlieden, Hans Pieter Reijle, zijn gage. De beantwoording van het extract uit de brief uit Nederland is bijgevoegd. Men zal de uitwerking van de gedane beloften wel vernemen en vooral de vermindering van de uitgaven tot het bedrag genoemd in de memorie van bezuiniging. De bestellingen van contanten, goederen en verdere nodige zaken zijn naar vermogen uitgevoerd. Op het ridicule verzoek om 400 soldaten fol. 1458 zijn er 100 en 30 matrozen in plaats van de gevraagde 100 gestuurd. Er is bevolen om de bestellingen met meer overleg samen te stellen en bij het houtwerk steeds te vermelden waarvoor het nodig is. De wissels die uit Ambon op Batavia waren getrokken, zijn onder een agio van 4 % aan de houders uitgekeerd. De eerste tranche bedroeg rsd 123. 865 en de laatste rsd 6767. Wat de schepen en vaartuigen betreft is de verstrekking van goede maanden aan de bemanning van de bark Lieftallige en de sloepen Nagapatnam en Notenboom goedgekeurd. Ter kennisneming is aangenomen dat er aan particuliere vaartuigen zijn: 8 één- en tweemaster sloepen, 9 sampans en 14 opgeboeide orembaais. Voorts is er 311 last rijst uit Makassar en Java's Oostkust aangevoerd.) 
Hebbende men wijders de Ambonse ministers dese keer ook aangeschreven om te bezorgen dat, na onse verledenjarige en over twee jaar gezondene ordre, de scheepsoverheeden met geene volle ladings vandaar vertreckende, met haar bodems een der onderhorige comptoiren langs van Java of Sourbaija, dan wel Grissee in de eerste plaats komen aan te doen, om zoveel rijst in te nemen als bequamelijk laaden en herwaards overbrengen kunnen ter uytwinninge van scheepsruymte. 
De eerste secretaris van de Hoge Regering Willem Fockens is de overleden Meijert Joan van Idsinga als gouverneur opgevolgd. Personalia. Onderkoopman Hendrik Ouman is onderkoopman Johan Constantijn Cruijpenning als hoofd op Buru opgevolgd. De luitenant Herman Pietersz. Peijma is overleden, in wiens plaats vaandrig Albertus Michiel van den Eijnde is gesteld met bevordering tot luitenant. Personalia. 
Banda fol. 1460 Naar Banda zijn het afgelopen jaar de Noord Nieuwland, Leiden en Batavier gestuurd. Zoals uitgebreid in de brief van 18 oktober 1763 werd beschreven, is de Batavier verongelukt. De Noord Nieuwland kwam direct terug en de Leiden via Java's Oostkust, waarvandaan het wat rijst meenam. Met deze schepen is aangevoerd) 98. 515 lb. foelij in 597 sockels 425. 435 ,, notenmusschaten 3000 pees geconfijte nooten 100 lb. marmelade van nooten 5 1/2 realen stamppaarlen 240 lb. vogelnesjes 395 ,, caret 2552 ,, parlemoerschulpen in zoort of 1750 stux 
tezamen bedragende ƒ 76. 245, 10, 8. 
Er was geen schip beschikbaar om het geringe nagewas over te brengen. De Standvastigheid, Zeelelie, Langewijk en de bark de Buis vertrokken onlangs naar Banda. Ze gaan via Java's Oostkust om 720 last rijst mee te nemen. Hun lading van diverse goederen en verdere benodigdheden is ƒ 126. 042 waard. Als er bij terugkeer nog ruimte in deze schepen is, moeten zij Gresik, Surabaja, of een ander kantoor op Java's Oostkust aandoen om rijst in te laden. Er is op 21, 22 en 24 november 1763 over Banda vergaderd. fol. 1461 Eerst wordt de aparte brief van de gouverneur van 10 september 1763 behandeld. De gouverneur was afgelopen jaar zo terneergeslagen en ongerust geweest over de toestand van de perkeniers en kolonisten, doordat hij misleid was door hun rapportering. In het begin had hij daar erg op moeten steunen, omdat bij zijn komst alles in verwarring was en hij omringd werd door onbetrouwbare dienaren. Hij wilde het bestuur van Reynier de Klerk beslist niet ter discussie stellen. Daarom is hem aangeraden in het vervolg voorzichtiger te zijn en geen voorstellen, waarbij Compagnies belang in het geding is te doen, zonder diepgaand onderzoek of belanghebbenden de zaken wel juist weergeven. Overigens zijn de overwegingen van de gouverneur betreffende de vraag hoeveel troepen wel nodig zouden moeten zijn om de Gorammers en omringende volken een gevoelige slag toe te brengen voor hun trouweloosheid, plausibel bevonden. Op grond daarvan is besloten van zo'n onderneming af te zien en de patrouillering tegen smokkelschepen voort te zetten. Om dienaren en burgers aan te moedigen fol. 1462 zullen zij alles wat zij op deze zwervers buit maken, mogen behouden, mits zij de specerijen tegen de gewone inkoopsprijs en de ammunitie tegen de taxatiewaarde aan de Compagnie afstaan. De gouverneur is gevraagd onder geheimhouding en met de belofte van een redelijk geschenk na te gaan van welke betekenis de specerijbomen op Goram, Geser, Ceram Laut en Koway zijn. Naar bevind van zaken zal de Hoge Regering optreden als in het belang van de Compagnie nodig is. Wat overigens in deze aparte brief stond en wat daarop werd geantwoord, is ook vermeld in de brieven uit Banda van 5 juni, eind augustus, 
10 en 23 september 1763 Bij deze laatste brief is toegevoegd "deficit". Daarin wordt medegedeeld dat er niets te melden valt over de ladingen van de Noord Nieuwland en Leiden. Het is juist dat in de Leiden op Java's Oostkust 50 last rijst minder werd geladen om te voorkomen dat dit schip te diep zou komen te liggen en zou gaan lekken, waardoor de lading beschadigd zou worden. Bootsman Jan Pietersz en twee matrozen zijn er op Banda in de nacht met de sloep vandoor gegaan en hebben na vele dagen Ambon bereikt, waar zij beweerden dat de Leiden fol. 1463 in volle zee verongelukt was en zij zich hadden weten te redden. Wegens deze leugens en desertie zijn ze aan de advocaat-fiscaal uitgeleverd. Behalve de Batavier is het afgelopen jaar de pantjalang Johanna verongelukt, waarvan de bemanning is gered. Blijkens het rapport van zeedeskundigen was er geen sprake van plichtsverzuim en is geconcludeerd dat dit een ongeluk is geweest. Eind december 1762 is al bericht dat de boedel van de overleden schipper Hogewaerd onder andere was belast voor 9870 stuks rond scherp. Uit het rapport hierover bleek dat deze ammunitie op de inventaris van de Hoop was blijven voortlopen, terwijl ze al in Batavia was verantwoord. Deze fout is hersteld en het bestuur te Banda valt niets te verwijten. Over de specerijen valt op te merken dat de foelie die te Oerien was aangevoerd, voldoende verantwoord is, maar dat deze zaak door een ernstige ziekte en het overlijden van resident Jan Hendrik Ruijsch geen gevolg heeft gehad. Wegens onvermogen mag zijn weduwe met de inkoopsprijs van 310 lb tekortgekomen fol. 1464 foelie volstaan. Het bevel dat slordige dienaren te weinig of bedorven foelie moeten betalen blijft van kracht. De verantwoording in de brief van 5 juni 1763 betreffende 64. 746 lb nootmuskaat die in september 1761 was verbrand, en de 106. 372 lb in juli 1762, was met veel omhaal van woorden, maar heeft geen opheldering gegeven. Het komt erop neer dat secunde Gerrit Aansorg, als enige daar aanwezige medeondertekenaar, verzoekt te mogen volstaan met het rapport van de gecommitteerde wegers. Hij verklaart getuige te zijn geweest van de verbranding van die 126. 201 lb nootmuskaat en dat het verschil voortvloeit uit eenzelfde hoeveelheid magere noten die niet zijn genoteerd. Dit is het bestuur ernstig verweten en ook dat het in hun laatste brieven niet had gemeld, dat er 190. 510 lb verbrand zijn. Dit blijkt uit de bijlagen bij een rapport van gecommitteerden van 29 september 1762. Bovendien is in een nader origineel rapport van 2 juni 1763 gemeld fol. 1465 dat er 9000 lb noten meer waren opgegeven dan er in werkelijkheid zijn verbrand. Men gelast om oplettender te zijn. Tevens is bevolen om naast de vette en de midden soort ook de magere noten te zenden en uitsluitend de kapotte en de geïnfecteerde noten te verbranden. Hoewel er 398 sokkel foelie in de pakhuizen lagen, durfde het bestuur die niet met een particulier schip te zenden, indien er geen schip of geschikte sloep van de Compagnie zou komen. Het is verboden om burgervaartuigen te gebruiken, tenzij er maar één schip komt en er nog foelie overblijft. Dan mag een stevig en sterk burgerschip gebruikt worden, waarop wel een gekwalificeerd dienaar moet meevaren en dat rechtstreeks naar Batavia moet gaan. De inspectie van de perken wees uit dat het gewas goed is en hoop op een rijke oogst geeft. fol. 1466 Maar de aardbeving die daarna kwam doet vrezen dat de specerijoogst niet al te voordelig zal zijn. Er zijn 109 slaven minder gestorven dan vorig jaar. Compagnies perk Bojauw heeft een gunstig saldo van ƒ 5042. Op de omliggende eilanden zijn geen kruidnagelbomen aangetroffen, maar er is met nadruk aangedrongen de jaarlijkse inspectie uit te voeren. Hoewel het bestuur het vorige jaar gunstige berichten over de djativerbouw gaf, is het daarmee volgens de brief van eind augustus 1763 niet goed gesteld. De 98 djatibomen waarvan de maten waren opgegeven, leverden slechts delen van 6, 8 tot 10 voet op. Er zijn nog 3500 grote bomen, 3000 middelgrote en 2050 jonge spruiten. De slechte opbrengst wordt aan verwaarlozing door de posthouders op Rosingain geweten. De laatsten zijn daarover aangesproken en er zijn strikte bevelen gegeven. Het bestuur op Java's Oostkust kreeg opdracht met ieder schip een zak berg- en een zak strand-djatipitten mee te geven. Het bestuur op Banda kreeg de opdracht heel veel aandacht aan deze voor de Compagnie 
belangrijke verbouw te schenken. fol. 1467 De bevolking heeft er ook voordeel van, zeker in deze tijden, waarin ze zo bezocht wordt. Ook Batavia heeft grote moeite om Banda nu van het benodigde houtwerk te voorzien. De dienaren die naar de Zuidwestereilanden gingen, kwamen na een trage reis op 14 mei weer op Banda-Neira met 9185 lb was, 256 lb karet, 116 lb vogelnestjes en 105 slaven aan. Volgens de brief van het bestuur van eind augustus 1763 hadden zij zich uitermate slecht gedragen. Vooral de overleden leider Koutenberg heeft zich schuldig gemaakt aan mensenroof, afpersingen, molesteren van personen en meer van dergelijke zaken. Hoewel hij niet meer gestraft kan worden, is bevolen het gedrag van de plaatsvervangend leider De Leeuw scherp te onderzoeken. Er moet voorkomen worden dat anderen ten koste van de Compagnie en de arme bevolking van die eilanden hun beurs spekken. De buitgemaakte slaven moeten ten laste van de boedel van Koutenberg schadeloos gesteld worden en naar hun dorp worden teruggestuurd. Verleden jaar is bevolen te onderzoeken of de Damar eilanden fol. 1468 een baai hebben waarin schepen het gehele jaar veilig kunnen liggen. Een antwoord is nog niet ontvangen en de opdracht is herhaald. De tocht naar de Zuidoostereilanden is niet geslaagd. Er is slechts ƒ 521 aan textiel omgezet en aan karet etc. was er maar voor ƒ 977 aanvoer. Dat was veroorzaakt door een laat vertrek, waardoor zowel op de heen- als de terugreis op het eiland Koway, noch op Pulau Kai, onderzocht kon worden of er specerijbomen groeien. Er is bevolen voortaan eerder te vertrekken om zulk onderzoek te kunnen doen. Zulke verontschuldigingen zullen niet meer aanvaard worden. Op Banda zijn aan burgervaartuigen 5 sloepen, 4 pantjalangs, 7 sampans, 4 jonken en 1 opgeboeide orembaai, waarvan zich maar vier hadden aangeboden om op de Zuidoostereilanden levensmiddelen te gaan inkopen. Voor een tocht naar Nieuw-Guinea had geen enkele zich gemeld. Het bevel dat deze vaart het monopolie van de burgers op Banda moet blijven fol. 1469 en ondersteund moet worden, is herhaald, opdat de aanvoer van levensmiddelen op Banda rijker wordt. Hoewel er in de voorafgaande jaren gunstig over de wapenkamer is gerapporteerd, meldt het bestuur in de brief van eind augustus dat deze nu in groot verval is. Als de beloofde goede maatregelen waren genomen en daarop was toegezien, dan zou de wapenkamer niet in een jaar in zo'n toestand zijn geraakt. Er is bevolen om oplettender te zijn, ook aangaande de artillerie, die eveneens slecht beheerd is. De verwarring en onduidelijkheden in de negotieboeken en aanverwante stukken zijn ergerlijk. Omdat ze nog niet foutloos waren, besloot het bestuur, volgens zijn brief van eind augustus, om op verzoek van opperkoopman Gerrit Aansorg nieuwe boeken te laten opmaken. Toen ze gereed waren, verklaarde Aansorg dat deze boeken in het huis van Jan Hugo van der Put en zonder zijn bemoeienis waren opgemaakt. fol. 1470 Aansorg wilde ze daarom niet tekenen. Op 26 augustus 1763 besloot het bestuur beide versies van de boeken naar Batavia te zenden, vooral omdat er in de eerste versie verdachte veranderingen voorkomen. Deze negotieboeken zijn met de resoluties en bijlagen in handen van de visitateurgeneraal gesteld, die nog bezig is ze te onderzoeken. Uit een ingekomen bericht is gebleken dat het verschil van ƒ 11. 923 tussen de boeken van 1759/60 en de bijhorende staatrekening is toe te schrijven aan onkunde en een foute behandeling. Omdat de Compagnie er geen nadeel van heeft ondervonden, heeft de Hoge Regering hierover slechts haar ongenoegen geuit en geschreven dat zulke slordigheden niet meer mogen voorkomen. Er is tevredenheid over uitgesproken dat op een partij textiel bij inkoop t. w. v. ƒ 14. 161 ruim 61 % winst is gemaakt. Als er geen ongemerkte textiel meer wordt aangevoerd en de tol van 15 % wordt geheven op de oosterse textiel, zal dit nog wel toenemen. In 1761/62 is op een inkoop van ƒ 52. 237 ƒ24. 462, of 47 %, winst gemaakt. Bij uitzondering was de winst op rijst 60 %. Het stemt eveneens tot tevrenheid dat van textiel, fol. 1471 die al vijf tot acht jaar in de pakhuizen lag, door de oplettendheid van de gouverneur 7/8 deel met 50 % winst is omgezet.) 
Dat vervolgens de generale winsten groot geweest zijn ƒ 41. 417, 7, 8 En in het precedente boekjaar ƒ 38. 466, 4, 8 differerende ƒ 2. 951, 3, - De generale lasten ƒ 172. 855, 11, 8 en 1760/1 ƒ 188. 956, 10, 8 sijnde een voordeelig verschil van ƒ 16. 100, 19, -dat met malkander, sommeert ƒ 19. 052, 2, - 
ten goede. 
Omdat de boeken niet kloppen, moet een oordeel opgeschort worden, totdat het bericht van de visitateur-generaal is ontvangen. De rekening van secunde Gerrit Aansorg is belast met 126 lb foelie bij verkoop waard ƒ 756,-, met 8755 lb goede nootmuskaat bij verkoop waard ƒ 52. 530,- en 3670 lb kapotte nootmuskaat met een inkoopwaarde van ƒ 76,-, samen ƒ 53. 362. Met Kirmanse wol t. w. v. ƒ 13. 813 en nog verscheidene posten komt het uit op ƒ 84. 788. Dan is er nog ƒ 2296 licht geld dat Aansorg bij het sluiten van de soldijboeken per eind juni 1763 schuldig is geweest. Het bestuur vroeg hierover besluiten te nemen, maar om de redenen hierboven gemeld is dat nog niet mogelijk. fol. 1472 Vorderingen voor goederen waar een tekort op was of die beschadigd waren, zijn, als ze duidelijk en bewezen waren, opgelegd. Dat is echter niet het geval met ƒ 4214 die de vroegere werfopzichter Hinsch was opgelegd. Hij toonde met originele stukken aan dat de posten verantwoord waren en dat er kwijtschelding voor was gegeven. Het bestuur is voorgehouden dat, hoe goed het behartigen van de belangen van hun superieuren ook moge zijn, het zich moet onthouden van onbillijke en harde maatregelen. Omdat de inkoopsprijzen voor de huishouding de afgelopen jaren exorbitant waren, is de gouverneur voorgehouden dat hij deze moet zien te verminderen. In antwoord daarop is aangetoond dat alles de gewone prijs is gebleven. Slechts de lampolie is door schaarste duurder geworden en de kalk door de vele werkzaamheden en de daardoor zware arbeid. Er is daarom bevolen vettigheid uit Ternate te laten komen en ook de tijd om de prijs van de kalk te beperken, goed te gebruiken. fol. 1473 De bedenkelijke inkoop van vlees en rijst op Wayer voor ƒ 261 moet maar aanvaard worden, omdat onderkoopman Jacques Bariel, die dit zonder machtiging deed, insolvent is overleden. Met opperkoopman Gerrit Aansorg, die dit liet gebeuren, is het door de andere vorderingen op hem niet veel beter. In de brief van eind augustus 1763 bericht het bestuur dat de verpachting volgens de bevelen van de Hoge Regering is geschied en dat de publieke veiling ervan ƒ 1344 per jaar heeft opgebracht, maar ƒ 204 minder dan vorig jaar. Men heeft het bestuur laten zien dat, bij de nieuwe voorwaarden volgens het besluit van 26 augustus 1763, het tiende artikel weer ten onrechte is opgenomen, omdat de levensmiddelen niet bezwaard, maar juist verlicht moeten worden. Daarom is artikel 10 doorgehaald en zijn de overige gehandhaafd. Wat betreft vestingwerken, timmerwerk en reparaties kostte de opbouw van de post de Voorzichtigheid ƒ 16. 110. fol. 1474 De boeken moeten dit echter nog aantonen. De reparatie van kasteel Nassau is bijna klaar en die van de kerk op de glazen ruiten na, hoewel er al diensten worden gehouden. Bij het bestuur is er op aangedrongen met het overige werk, dat door de aardbeving zal zijn toegenomen, op te schieten. Wat niet meer te repareren is, moet vernieuwd worden. Tevens is gevraagd waarom er niet is gerapporteerd of het wachthuis op Bojauw en het huis op Lonthoir, als onderkomen voor de aankomende soldaten, al klaar zijn, of waarom er geen voortgang mee is gemaakt. De maandgelden van een zekere Domingosz en Westplaten t. w. v. ƒ 200 zijn door het bestuur geconfisqueerd. Dit is ook gebeurd met ƒ 2220 licht geld aan soldijrekeningen die de dienaren die naar de Zuidwestereilanden waren gezonden, niet alleen hadden opgekocht, maar daar zelfs een ondertekende lijst van konden laten zien. De confiscatie daarvan is niet alleen goedgekeurd, maar er is tevens bevolen voortaan bestraffing van een dergelijk vergrijp niet na te laten. fol. 1475 Er is precies nagegaan welk nadeel de inkomsten van de domeinen hebben geleden door fraude door personen die insolvent overleden zijn, of niet meer te traceren. Tevens is onderzocht hoe er naar schadeloosstelling is gestreefd. De schade is ƒ 2546. Deze kan niet verhaald worden, doordat de ontvanger van deze gelden, kassier Nicolaas Jacob Schuijler, is overleden. Er is 
waarschijnlijk voor hem geen borg gesteld, omdat deze niet in het protocol voorkomt. Het bestuur heeft bevolen voortaan alle borgstellingen secretarieel te laten passeren. De Hoge Regering gaf de opdracht na te gaan voor wie er in die tijd koopbrieven zijn opgemaakt. Tenzij het met een kwitantie is te bewijzen dat de herengerechtigheid werd betaald, moet deze alsnog ingevorderd worden. De overtollige lasten van het hospitaal zijn afgeschaft, maar de zieken werden van al het nodige voorzien. De sterfte was aanzienlijk minder dan vorig jaar. fol. 1476 De secretaris van de Raad van Justitie is ernstig vermaand de boedelrekeningen naar de Raad van Justitie te Batavia te zenden, opdat ze afgehandeld kunnen worden. De renten over het kapitaal van de wezen is binnengekomen op ƒ 667 na, die, als ze wettig is, ten laste van Gerrit Aansorg zal komen. Vier vijfde van rsd 25. 000 is, zoals verleden jaar bevolen, als hypotheek bij de meest behoeftige perkeniers uitgezet. Gezien het onheil dat zich heeft voltrokken, hoeft het gedurende vijf jaar niet te worden afgelost. Voor de renten zijn schikkingen getroffen, zoals hieronder uit de lijst van de uitgezette kapitalen van de Compagnie en de colleges blijkt. Het kapitaal van de Weeskamer is rsd 118. 719,-, namelijk rsd 55. 277,- aan kapitaal van pupillen en bejaarden tegen 4 1/2 rente, de rekening van interest, diverse boedels die in de boeken van de kamer lopen zonder interest, en rsd 63. 442,-, waarvan de renten niet noemenswaardig achterlopen. Het kapitaal van de diaconie is rsd 67. 289, maar door de bouw van een nieuwe kerk zijn de kerkmiddelen aanzienlijk verminderd tot fol. 1477 ca. rsd 4000,-. Omdat deze fondsen door onachtzaamheid voor rsd 1398 zijn benadeeld, doet het genoegen dat de gouverneur het beheer daarover op zich heeft genomen. Secunde Gerrit Aansorg zegt dat dit reeds is verantwoord, maar dit kan pas beoordeeld worden na het onderzoek van de boeken. Wegens slecht functioneren is ds. Wolter Hendrik Tenkinck naar Ambon overgeplaatst. Ds. Johannes Bernardus Grimmelius is op Banda geplaatst in de hoop dat hij zich stichtelijker gedraagt en vlijtiger zal zijn om in het Maleis te preken. Wat de huishoudelijke zaken betreft beweerde het bestuur dat de verwaarlozing en wanorde in 1752 is begonnen. Gevraagd om uitleg schreef het op 5 juni 1763 dat 1752 een ongelukkige schrijffout is en dat er 1757 had moeten staan. Het zou, volgens het bestuur, wel zeer roekeloos zijn om de achteruitgang tijdens het bestuur van Reynier de Klerk te plaatsen, fol. 1478 toen alles juist bloeide. Het bestuur excuseerde zich voor deze grove schrijffout. Het is hierom ernstig vermaand en aangeraden juist de regeringsvorm van De Klerk na te volgen. Toen werden de harten van de ingezetenen juist gewonnen en klachten van hen en vermaningen jegens hen voorkomen. Een heilzaam middel daarvoor is) 
dat de gemeente geen gebrek aan rijst heeft en dat er na mate van den voorraad op de basaar tegens 's Compagnies prijs verkogt werd. Dat wij om haar daartoe in staat te stellen en te houden, 's jaarlijx zoveel graanen zoude senden, als maar met mogelijkheyd konde geschieden. En dat, schoon zij door het verongelukken van 't schip d' Batavier waren gedestitueert gebleeven van U Wel Edele Hoogagtb. extract missive van den 24 e september 1761 over dat suject roulleerende, en er in dese provintie geen tekenaren van de resolutie van den 29 e februarij 1759 te vinden waren, zijlieden nogthans voorschreeven extract missive, thans weder overgaande, op de gevoeglijkste wijze soude moeten beantwoorden. 
Het doet plezier dat acht jonge matrozen, of hooplopers, bij de ambachtslieden zijn geplaatst, een weeskind bij de huistimmerlieden en dat drie anderen die daar al enige tijd naar genoegen hebben gediend, fol. 1479 met de reglementaire soldij zijn aangenomen. Het is aanbevolen die kinderen verder aan te moedigen en niet minder om lijfeigenen ambachten te laten leren. Daar het op Banda moeilijk is om voor administraties borgen te stellen, is het goed dat het bestuur aan onderkoopman Adolf Bent heeft toegestaan om als borstelling zijn halve gage te geven. Daarop is hij als resident naar Oerien vertrokken. Het bestuur is aangespoord om, als er geen voldoende borg gesteld kan worden, hun administratie en het beheer van gelden geheel te vereffenen, voordat dienaren mogen vertrekken. De verdachte vaart van de Papua's en Gorammers en andere roofzuchtige volken neemt toe. 
Daarom is de gouverneur geprezen dat hij op het eerste bericht van gewelddadigheden twee orembaais met draaibassen had uitgerust, die meer kunnen en minder gevaar lopen dan sloepen en andere zeilvaartuigen. Bovendien is aanbevolen, als de moesson het toelaat, een sloep of pantjalang bij de Zuidwestereilanden te laten patrouilleren. fol. 1480 Dit dient ter beveiliging van de goedwillenden en ter beteugeling van smokkel door Makassaren, Baliërs en anderen. Op het patrouilleschip dient men een ervaren en eerlijk zeeman te plaatsen die erop toeziet, dat de controle aan het doel beantwoordt en dat geen geweld wordt gebruikt. De slordigheid waarmee opperkoopman en secunde Gerrit Aansorg de negotieboeken heeft bijgehouden, maakte het, om erger te voorkomen, noodzakelijk hem naar Batavia op te roepen. Hij moet zich in het bijzonder verantwoorden over het inboeken van 126 lb foelie, 8755 lb gave en 3670 lb kapotte nootmuskaat. Het bestuur werd bevolen om alle stukken die Aansorg voor zijn verdediging nodig heeft, op te sturen, zodat deze zaak spoedig kan worden afgehandeld. Als zijn opvolger is, met de rang en emolumenten van opperkoopman, de koopman en boekhouder van het Bataviase garnizoenskantoor Hans Johan Noordgreen als hoofdadministrateur aangesteld. Men heeft het volste vertrouwen in zijn capaciteiten, ijver en accuratesse. fol. 1481 Personalia. Naar Banda gaat weer de onderkoopman George Charles Guitton, die als hoofd op Wayer was aangesteld, maar op het verongelukte schip de Batavier zat. Personalia. Er worden nog enige artilleristen, ambachtslieden en matrozen gezonden. Van de gevraagde 300 militairen konden er maar 100 gestuurd worden. De verschrikkelijke aard- en zeebeving die in de brief uit Banda van 10 september 1763 is beschreven, bracht de Hoge Regering ertoe om op 18 oktober een collecte uit te schrijven en de oproep om met milde giften te hulp te komen van de preekstoelen te laten afkondigen. fol. 1482 Deze bracht maar rsd 7193 en 44 stuivers op, wat te gering is om de schade van de perkeniers en andere inwoners te vergoeden. Er zijn andere middelen nodig, opdat deze ongelukkigen hun perken niet verlaten. Het bestuur is opgedragen om een commissie van zes van de hoogst gekwalificeerde dienaren en zes als goed bekend staande burgers samen te stellen, om aan de meest getroffen burgers die christen zijn, naar behoefte geld uit de collecte te geven. De perkeniers zijn daarvan uitgesloten. Aan alle perkeniers en inwoners met gronden of vaste goederen onder hypotheek bij de Compagnie of andere colleges wordt, zonder onderscheid van religie, kwijtschelding verleend van rente over de vijf jaar tussen 1 september 1763 en eind augustus 1768. Uit het kapitaal van de onbekende wezen betreft dit ten eerste de gelden die al enige jaren eerder zijn gezonden om ten gunste van de perkeniers op deposito fol. 1483 te worden uitgezet voor een bedrag van rsd 40. 100,-. Ten tweede rsd 20. 000,-, die in 1761 is gestuurd en waarvan de renten als een douceur aan de gouverneur zijn toegekend. Ten derde rsd 25. 000,-, die ter ondersteuning van de perkeniers in de vorige jaren zijn overgemaakt. Voorts rsd 27. 505, die door de Compagnie aan de Weeskamer te Batavia zijn betaald voor de aanspraken van Gualter Roelof Carper c. s., en wel ten laste van de Weeskamer op Banda. Bovendien betreft het de rente over de schuld van de Weeskamer te Banda aan die van Batavia van rsd 27. 000,-. Op dezelfde wijze de gelden van de Weeskamer op Banda van pupillen, boedels en genoten renten, waarvan volgens de laatste berichten rsd 97. 000,- op interest is gezet en tenslotte dat wat uit de gelden van de diaconie nog beleend is, voor rsd 57. 730. Over al deze kapitalen, waarvoor perkeniers en anderen vaste goederen in onderpand hebben gegeven, hoeven zij gedurende vijf jaar geen renten te betalen voor een bedrag van rsd 73. 575,-. Ter financiering van de renten van de pupillen, de kosten van de Weeskamer en de lasten van de diaconie, fol. 1484 en omdat de Weeskamer op Banda de derving van renten over vijf jaar niet kan dragen, is de Weeskamer te Batavia opgedragen uit de gelden van de onbekende wezen jaarlijks rsd 7000,- in contanten specie naar Banda over te maken.) 
En opdat eenige entrepreneurs, siende op de eerstkomende vijf jaren, zonder op het toekomende bedagt te zijn, niet mogte resolveeren perk of perken à tout pris te kopen, is door ons order gestelt dat dezelve in cas van vertrek of sterfgevallen verkogt moetende werden, zulx door geen hooger prijzen zal mogen geschieden als bij de jongste voorgaande verkoop. Tenminsten dat op zodanige onroerende goederen na de oude ordre geen hooger capitalen dan 2/3 van de waarde uyt 's Compagnies gelden, nog door de collegiën daarop beleend zullen werden ende zulx nog onder sufficante borgtogt. Bij welke gelegendheyd ook de interessen van alle capitalen hetzij van de Compagnie, of de collegiën op specerijperken, of andere hypoteecquen uytstaande, bepaald zijn tegens 4 1/2 percento in t jaar. 
fol. 1485 Men hoopt dat, met 's hemels zegen, deze maatregelen voor de Compagnie het minst schadelijk zijn en dat zij de getroffenen zullen aanmoedigen om weer met ijver aan het werk te gaan, zodat deze zo belangrijke provincie voor de Compagnie bewaard blijft. Verder wordt verwezen naar de ontvangen gewone en aparte brieven, en naar het antwoord daarop. 
Ternate fol. 1486 Uit Ternate zijn gearriveerd de pantjalang Garnaal, de bark Buis, de Prinses van Oranje, Vrouwe Elisabeth Dorothea en de Zeelelie. De twee laatste schepen voerden op 6 en 23 november 1763 aan) 2336 1/80 realen stofgoud ƒ 57. 746, 4, -125 lb. careth of schildpadshoorn ƒ 148, 6, -900 kipper lont ƒ 1. 372, 10, -in geschenk aan vogels, slaven etc. ƒ 1. 877, 19, -diverse wapenen ƒ 309, 11, 8 bedragende met d' aanrekeningen ƒ 109. 285, 10, 8 Waarentegen op den 10 e februarij bevorens met het meermelde schip d' Zeelelij, naar derwaards was afgesonden 24. 000 stuks gecartelde ducatons ƒ 96. 000, -, -135 packen diverse lijwaten ƒ 61. 674, -, - 
dat in 't geheel met de ordinair geschenken, benodigheden en diverse aanrekeningen gemonteerd heeft ƒ 250. 318, 1, 8. 
Het belangrijkste uit de gewone en geheime brieven van eind april en 25 juli 1763 en het antwoord daarop van 31 december wordt behandeld. Omdat er uit Magindanao tijdens de vorige moesson geen schepen op Ternate zijn aangekomen, is bevolen om met deze volkeren bij iedere gelegenheid vriendelijke betrekkingen aan te knopen. Hoewel door de aanstaande overgave door de Engelsen van de Filippijnen aan de Spanjaarden deze eilanden niet meer zo belangrijk zijn, als in vorige jaren, komt het van pas fol. 1487 precies te onderzoeken wat daar gebeurt. Daarom is het goed dat het bestuur op 3 juni 1763 heeft besloten om een Chinese inwoner op zijn verzoek toe te staan daarheen te gaan, waarbij hem een brief voor de koning van Magindanao is meegegeven met het verzoek om de producten van zijn land jaarlijks naar Ternate te zenden. Betreffende de inlandse zaken is het goed dat rsd 37,- aan stofgoud te Menado is achterhaald. De smokkelaar, een zekere Doeij, is om een zware straf te ontlopen op weg naar Ternate met boeien en al overboord gesprongen en verdronken. Omdat er bij de Liwas volgens berichten veel goud werd gevonden, is de resident te Gorontalo bevolen om de mijn op Bolontio te onderzoeken en waarheidsgetrouwe informatie daarover te verschaffen. Hoewel het koninkje daarom had gevraagd, is het goedgekeurd dat het bestuur het postje te Tontoli niet weer heeft bezet. Het is alleen maar tot last geweest en de bevolking bestaat uit allerlei soorten zwervers, van wie niets goeds is te verwachten. fol. 1488 De loge te Menado heeft 26 februari ernstig gevaar gelopen door brandstichting in het nabijgelegen dorp Clobot. Om dit en diefstallen te voorkomen, is op voordracht van de resident toegestaan een burgerwacht te vormen zonder kosten voor de Compagnie. Ter financiering wordt op de daar aankomende particuliere vaartuigen naar gelang van de grootte 3 tot 5 rsd geheven. In de decemberbrief van 1762 werd bericht dat de 
koning van Gorontalo, Mono Arfa, wel van goede wil was, maar er werd wel aanbevolen om op zijn hoede te blijven en waakzaam te zijn. Nu is tot voorzichtigheid gemaand om hem niet meer aan te zien voor wie hij gehouden werd. Hij heeft namelijk zijn majoor Plotong clandestien naar een vergadering te Ampibabu in de bocht van Tomini gezonden om daar voor te stellen een zekere daëng Monompo als koning over de Mandarezen aan te stellen en de Buginezen en moordzuchtige bewoners van Palopo als bondgenoten aan te nemen. Dat schijnt niet gelukt te zijn, althans er is niets meer van gehoord. Het belooft evenwel niet veel goeds en daarom werd er bevolen een nader onderzoek te doen, fol. 1489 om zo eventueel kwaad te verijdelen. Het straffen van de bewoners van Palopo voor het overrrompelen in 1760 van het postje te Limbunu is uitgesteld, maar uitstel is geen afstel. Men hoopt dat zich daarvoor wel een goede gelegenheid zal voordoen. Bij besluit te Ternate van 15 december 1762 is vastgesteld het postje te Parigi met een gelijk aantal manschappen bezet te houden. Inkrimping zou slechts een geringe bezuiniging hebben betekend en schadelijk zijn voor de opbrengsten van de goudmijnen te Gorontalo. De kregelige koning van Batjan is aangemaand de Cerammers naar hun oorspronkelijke dorpen te laten vertrekken, als de ziekten daar zijn opgehouden. Om verwijdering met de koning van Ternate te voorkomen, is hij tevens aangespoord de Sulanezen, die onder deze koning horen, naar hun land te laten terugkeren. Dit is goedgekeurd en tevens is bevolen de boosdoeners op Ceram, de orangkaja's van Hatilen en Besje, te overmeesteren om ze naar Ambon te sturen zonder daarover veel commotie te maken. fol. 1490 Vergeefs is geprobeerd de koning van Batjan op het rechte pad te brengen. Dit schijnt op hem een slechte uitwerking te hebben.) 
Want hij heeft sig in dit jaar niet ontsien in sijnen aan ons gesondene brief termen te gebruyken die zeer onbetamelijk en haetelijk zijn, en dus niet welvoeglijk ongemerkt hebben kunnen laten passeeren. Wij hebben dierhalven, bij antwoord, in seer verstaanbare en in gepaste nadrukkelijke woorden ons ongenoegen daarover te kennen gegeven, onder voorhouding der nadeelige gevolgen die daaruyt konden voortkomen, voor hem en familie, indien hij niet van toon en zulke ergerlijke en aanstootelijke gedoentens veranderde. Dat wij nog hoopten en wensten. 
In een aparte brief van 31 december 1763 zijn aan gouverneur Jacob van Schoonderwoerd instructies gegeven hoe zich te gedragen tegenover de koning van Batjan, zijn afvallige rijksgroten onder de bescherming van de Compagnie, en aangaande de uitroeiing op het eiland Obi, Gomumu, Gilalang, Madioli en Batu Ampat. Bij halsstarrigheid van deze vorst moet men zich schikken en na wikken en wegen naar de omstandigheden handelen. Het is nog een raadsel of de beloofde 150 militairen die noodzakelijk zijn, uit het verzwakte Bataviase garnizoen, of uit de versterkingen met de verwachte schepen uit Nederland samengesteld kunnen worden. De aankomende rekruten zijn er vaak slecht aan toe fol. 1491 en de aanhoudende sterfte te Batavia is ongehoord hoog. Men zal het, indien enigszins mogelijk, voor elkaar proberen te krijgen. Tegen eind november zijn de hoofden en bemanning van de patrouillevloot naar de Papuase eilanden, die op 13 september 1762 de rede van Ternate had verlaten, ter hoogte van Salawati overvallen door plotselinge ziekte en sterfte. Het enige overgebleven hoofd van deze expeditie, schipper Jan Estienne Gonsal, riep op 12 december de hoofden van de schepen bijeen en bracht hun de gevaren van een langer verblijf in deze ongezonde lucht onder ogen. Noodgedwongen besloten zij terug te keren naar Ternate, waar ze op 2 januari 1763 arriveerden. Onderweg waren gestorven: koopman Jan Jonkers, kapitein Christiaan Ludewich Baljard, onderkoopman Johan Sebastiaan van Masson, luitenant Van Schevichaven, vaandrig Christiaan Manus, de gezaghebbers van de Prinses van Oranje en de Buis, tevens een opper- en een onderstuurman, een opperchirurgijn, twee inlandse kapiteins en een vaandrig. De meeste van de overgebleven officieren en bemanning leden bij aankomst aan de Papuase ziekte, bestaande uit verlammingen en ernstige zwellingen aan armen en benen. Het dagverhaal van deze expeditie is door het bestuur in de geheime resolutie van 11 januari 1763 onderzocht. fol. 1492 De terugkeer is goedgekeurd, omdat 
de vloot bij doorgaan machteloos zou zijn geweest en groot gevaar had gelopen niet meer te kunnen terugkomen. Dit is de Hoge Regering ook uit het journaal gebleken en men heeft zich neergelegd bij deze fatale uitslag, die niet was te voorzien. Het is geruststellend dat er vorig jaar geen Engelse schepen bij de Papuase eilanden zijn waargenomen en nog meer dat zij niet hebben geprobeerd daar een fort te bouwen.) 
Egter op Xullabessij in de negorij Gaij is den 30 e januarij volgens brief van dien resident de dato 4 februarij een groot Engelsch schip vernomen en den 23 e bevorens tusschen Oubij major en 't eyland Goemanio, dat de ministers veronderstellen een en deselfde bodem te zijn geweest. Hetzelve is door een swaare storm des nagts wederom uyt het gezigt geraak, zonder dat men hadde kunnen naspeuren werwaarts hetzelve was beland. Want de daarop uytgesondene commissianten Seidelman en Reichel met de barcq de Buijs en de pantjalling de Elisabeth zijn onmiddelijk gedepecheerd ter bekruyssinge tot op de hoogtens tusschen Oubij en de Xullas tot aan Mixoal, en Poelo Piesang, omme bij ontmoeting van vreemde Europeesen tegens deselve te protesteren. Dog hebben blijkens haar rapport, dat bij Ternaatse resolutie van den 22 e april a. c. geïnsereert is, geene Engelschen, Bougineesen, nog Papoërs vernomen. 
Bij de inspectie van het eiland Obi en van Gilalang zijn wel specerijbomen vernietigd. Het voorstel van het bestuur bij geheime resoluties van 29 december 1760 en 13 februari 1761 om specerijsmokkel door de Buginezen en Makassaren te verijdelen, is in zoverre overgenomen dat naar Ambon, Banda en Makassar ieder nog een pantjalang zal worden gezonden. Voor de vaststelling van de jaarlijkse verzamelplaats van deze vaartuigen wordt verwezen naar een rondschrijfbriefje, een kopie rapport van maritieme deskundigen en het geheime besluit van 16 december 1763. Volgens het rapport bij de geheime resolutie van het bestuur van 2 maart 1763 zijn door de expeditie onder leiding van Jan Semet en Bogaard op Samola en Wasile 15. 948 specerijbomen omgekapt. Dit is onder ede door alle daarbij aanwezigen bevestigd. Daarom zijn de verstrekking van textiel aan de dorpshoofden en hulptroepen, het kleine geschenkje aan de Tidorese deelnemers, de rsd 181 aan de huurlingen en de vergoeding van rsd 2531 aan de leiding voor wat zij meer uitgaven dan ze ontvingen, tevens het naar eerder voorbeeld verleende kostgeld aan de bemanning, goedgekeurd. fol. 1494 Bovendien is goedgekeurd wat aan de deelnemers van de uitroeiingstocht op Pulau Pisang is verstrekt. Deze verstrekkingen hadden plaats nadat de begunstigden, christenen, zowel als moslims, hun verrichtingen, zoals die in het rapport gevoegd bij de geheime resolutie van 13 maart 1763 zijn vermeld, onder ede hadden bevestigd. Op Pulau Pisang zijn in 1761 en 1762 in totaal 15. 386 specerijbomen geveld. Nu zou inspectie wel gedurende 20 jaar achterwege kunnen blijven, maar omdat dit eiland voor alle nomaden zo gunstig ligt, is inspectie en uitroeiing om de 4 à 5 jaar toegestaan. De koning van Tidore heeft op zijn verzoek rsd 150,- voor de uitroeiing ontvangen. De majoor van Tidore kreeg voor zijn inspanningen tijdens de tocht 16 stuks guinees en een halve legger arak. Gewoonlijk kregen de kimelaha's van Tidore dit, maar nu verdienden ze het niet, omdat hun vaartuigen niet aan de patrouillering deelnamen. De koning van Ternate vroeg toestemming om zijn eigen Alfuren tegen de Papua's te laten optreden, mits hij met ammunitie zou worden bijgestaan. Hij was geërgerd over hun rooftochten. Hem is geantwoord dat vrede beter is dan oorlog en fol. 1495 dat de koning van Tidore zal worden aangesproken over deze roverij. Als deze er niets tegen doet, zal hij voor de gevolgen moeten opdraaien. Op 21 mei zijn er met de sloep de Roos dienaren naar de districten Nessa en Dotij gezonden om specerijbomen uit te roeien. Na afloop zal hetzelfde beginnen aan de noordkant van Halmaheira voor zover vallende onder Ternate. Zoals verleden jaar is toegestaan, zullen de dorpshoofden en andere onderdanen van Ternate voor hun diensten rsd 2000,- ontvangen. Hoewel er specerijbomen zijn, is er al 50 jaar bij Niagoa, op Halmaheira niet ver van Dodingo, geen uitroeiing geweest. Volgens het geheime besluit te Ternate van 23 juni 1763 zal hiertoe spoedig worden overgegaan. De pogingen van de koning van Tidore dit uit te stellen zijn, met de belofte de kosten te dragen en 
een geschenk van 20 à 30 stuks guinees, gebroken. Daar het noodzakelijk was, is dit geheel goedgekeurd. fol. 1496 Gouverneur Jacob van Schoonderwoerd is hogelijk geprezen voor de uitstekende behandeling van de inlandse zaken. Naast het hierboven vermelde goud en karet zijn in 1761/62 ook 2500 lb was en 963. 532 lb rijst ingekocht. De inkomsten op het hoofdkantoor, waar de verkochte textiel gemiddeld maar 50 % winst opleverde, zijn beperkt. De winsten te Bwool, Amurang, Menado en Gorontalo van 64 5/12 en 65 % ruim waren meer dan voldoende. Er is tevredenheid over betuigd dat er in 1761/62 op de verkoop van goederen, bij inkoop t. w. v. ƒ 85. 928, een winst van ƒ 49. 939, ofwel 48 %, is behaald. De aandrang om het debet van ƒ 18. 638 te vereffenen is herhaald. Op verzoek van de koning van Tidore is de schuld van de gugugu van ƒ 823 afgeschreven. De vergoedingen van de gewezen resident te Gorontalo, Thomas Thornton, zijn met zijn borggeld verrekend. Het koninkje van Siau, Ismaël Jacobsz, maakte geen melding meer van zijn eerdere klachten over fol. 1497 ds. Ulpianus van Sinderen en verscheen zelfs niet te Ternate. Hij, en alle koninkjes van de Sangihe eilanden, zijn in een brief van 20 mei aangemaand om alle olieproducten, zoals gewoonlijk jaarlijks, naar Ternate te zenden. Helaas moesten de twee predikanten ernstig berispt worden, omdat ze niet ijverig Maleis leren. Ze zijn daartoe opnieuw aangespoord en het besluit van het bestuur om de ƒ 500,- per jaar die ze daarvoor krijgen, in te houden, is goedgekeurd. Zonder toestemming van de Hoge Regering mag niets daarvan worden toegekend, ook al zouden de predikanten de dienst het komende jaar in het Maleis houden. Per Ternaatse resolutie van 21 juni 1763 is het dienstverband van de inlandse kerkelijke dienaren verhoogd van drie tot vijf jaar, het traktement van de schoolmeesters is op maximaal ƒ 12,- gesteld en de kerkmarinjo's krijgen eens en voor al ƒ 2, 8,- per maand. Deze besluiten zijn goedgekeurd. Het aantal van zeven sloepen en pantjalangs is er één boven wat is vastgesteld. Wegens de omstandigheden is dit toegestaan, fol. 1498 maar dan dient er wel jaarlijks rond Halmaheira gepatrouilleerd te worden. Bij besluit van 28 november 1763 is bepaald dat in beslag genomen goederen voor de aanhouders van de smokkelaars zijn, onder voorwaarde dat specerijen tegen inkoopsprijs worden afgestaan en oorlogstuig tegen de taxatiewaarde. In 1761/62 bedroegen de uitgaven ƒ 162. 333 en de inkomsten ƒ 68. 576 en in 1760/61 respectievelijk ƒ 157. 616 en ƒ 81. 210. Dat betekent dat het resultaat in 1761/62 ƒ 17. 351 Ten rechte ƒ 17. 251. slechter is geweest dan in 1760/61. Daar is geen opmerking over gemaakt, maar in reactie op het antwoord op de punten die verleden jaar zijn gezonden, is bepaald dat er een gouverneur blijft, maar dat de hoofdadministrateur geen hogere rang dan koopman en de fiscaal tevens winkelier niet hoger dan onderkoopman zal hebben. Hoofd van de militie is een luitenant met naast zich vier vaandrigs. Het aantal schrijvers en ambachtslieden moet in overeenstemming met de memorie van bezuiniging zijn. De residenten te Gorontalo en Menado blijven onderkoopman. De 68 inlandse kerkelijke dienaren werden vorig jaar fol. 1499 door sterfte tot 33 school- en leermeesters gereduceerd en de kerkmarinjo's op Gorontalo en Menado zijn wegens afdanking tot acht teruggebracht. Boven het genoemde aantal van zeven vaartuigen zullen er nog twee pantjalangs worden gestuurd, omdat patrouillering momenteel zeer noodzakelijk is. Er zit wat in de opmerking van het bestuur dat de uitgaven en inkomsten niet precies zijn vast te leggen. Men is al tevreden als de dienaren eerlijk hun plicht doen. Er is ten opzichte van hen, en in het bijzonder wat Jacob van Schoonderwoerd betreft, tevredenheid over uitgesproken dat de pachten en behaalde winsten al enige jaren zijn toegenomen. Men vertrouwt dat zij er alle aandacht aan zullen geven en dat het vruchten voor de Compagnie zal afwerpen. Van haar kant nam de Hoge Regering het besluit van 22 november om de textielhandel te bevorderen en aan anderen te beletten. fol. 1500 Om de voor de Compagnie schadelijke invoer te belemmeren, is bij besluit van 25 november toegestaan om op oosterse textiel 15 % tol te heffen. Particuliere inwoners kunnen textiel die van de Compagnie is gekocht, vrij uitvoeren naar Menado en de 
Sangihe eilanden, maar naar Gorontalo blijft dit verboden. Om de handel in goud te bevorderen is aangespoord de desbetreffende kantoren tijdig van gewilde textiel te voorzien. Eigen inwoners en inlanders mogen wat prulletjes van goud bezitten, maar niet zoveel dat ermee gesmokkeld kan worden. Zoals uit de memorie van bezuiniging blijkt, verwerft de Compagnie daardoor maar de helft van het gewonnen goud. Het bestuur berichtte voor de eerste maal dat rondzwervende inlanders en vreemdelingen in de bocht van Tomini wel tweemaal zoveel goud afvoeren dan de Compagnie. Daarom moeten de gezonden twee vaartuigen daar gaan patrouilleren. Als dat zorgvuldig geschiedt, zal uit het resultaat blijken of het voldoet. fol. 1501 De inkoop van was en karet wordt aan de ontwikkelingen overgelaten. Maar alles moet eraan gedaan worden om de hopeloze verbouw van peper te verbeteren. Door een snelle uitvoer van al deze maatregelen moeten de uitgaven wel verminderen en de inkomsten toenemen. De bestellingen met opgave van de voorraden bij de brief van 25 juli 1763 zullen bij gelegenheid zo precies mogelijk worden uitgevoerd. In plaats van de overleden secretaris Johan Sebastiaan van Masson is uit Batavia de onderkoopman Johannes Revoet gestuurd en in plaats van de overleden koopman Jan Jonkers is onderkoopman August Hendrik Gregorij uit Banda overgeplaatst naar Ternate als provisioneel soldijboekhouder en dispensier. De overleden vaandrig Christiaan Manus wordt opgevolgd door een uit Java's Oostkust te zenden boventallige vaandrig.) 
Makassar 
Eenigen tijd ontrust geweest zijnde door den oorlog van den Bonijsen vorst tegen den prins Aroe Panekij en het belang dat de natie der Wadjoereesen daarin ten opzigte van den laastgenoemde scheenen te neemen, is thans, voor zoverre de vorsten en bondgenooten op het land Celebes betreft, weder in rust, doordien den koning van Bonij na het verbranden der negorije Panekij, uyt bedugting dat de Wadjoreesen tegen hem mogten in het harnas komen, zig tot een accomodement geschikt en vervolgens na zijn land teruggekeerd is zonder vrede, verbond of eenige andere satisfactie voor zijne moeylijke veldtogt. Hetwelk voornamentlijk is veroorsaakt geworden door de sinistre pretensie der Wadjoreesen dat, ingevalle den koning van Bonij verder wilde procedeeren tot d' straffe van Aroe Panekij in perzoon, zij dan ten zelven eynde begeerdens d' uytlevering van 's voormelde koningszoon Aroe Tha, die geduidte vorst zozeer aan het hart legt dat zij zouden den haat van het volk, nog eygene of 's rijks eere te ontzien, wel verre van in dien eysch te bewilligen, liever op een disreputatieuse wijze van zijne regtmatige zaak heeft afgezien. En schoon het hem mislukt is den door d' E. Compagnie tot zijn opvolger gedespicieerden en bij zijne onderdanen zeer beminden prins Aroe Mampoe in den jongsten oorlog te doen sneuvelen, om door desselfs dood voor geduidte Aroe Tha den toegang tot den throon te ruymen, egter de novo in 't labeur is ten eynde dat project door andere middelen uyt te werken. Dog waaromtrend wij de bediendens gelast hebben op hoede te zijn en door den aandrang tot een publique declaratie van Aroe Mampoe in de hoedanigheyd van successeur voornamentlijk te verijdelen d' onderneeming om, door een huwelijk tusschen Aroe Tha en de princesse Aroe Palakka, het rijk van Bonij tegelijk met 's Compagnies klem te doen overgaan op het hof van Goach, onzen bedekten vijand, die, onaangezien ons ernstig aanschrijven nopens 't smokkelnest Sampong Java en de daardoor veroorzaakte consternatie, evenwel volhard de sluykvaerd te begunstigen, mitsgaders daardoor genoegsaam toont dat met gevoeligere middelen tot reden diend gebragt te worden. In voegen w' uyt dien hoofde wel ten eersten hebben geresolveerd naar 's gouverneurs voorstel Sampong Java te laten ruyneeren. 
Maar omdat dit hof toch eens in handen van de dan meerderjarige koning zal komen, is het raadzaam gevonden om af te wachten wat in der minne van deze vorst te verkrijgen zal zijn. Het bericht van de gouverneur over de gevoelens van de koning van Boni betreffende het genoemde hof en de Mandarezen wordt afgewacht. De laatsten ontvingen 
een afgezant van de gouverneur en van de vorst van Boni met hoon, en lieten ze terugkeren. Het zijn voornamelijk smokkelaars die wel een bestraffing verdienen. Indien Boni daarmee instemt, mag men samen gezamenlijk een aanval op dat land doen. fol. 1504 Het kan dan zo onder druk gezet worden dat er niets meer van te vrezen is. Ter vermeerdering van de handel vindt de gouverneur dat in zijn rapport ook ten opzichte van Wadjo en Sumbawa nodig. In het laatste zijn onlusten en in zijn oorlog met Makassar breidt Bima zich te Mangerai uit. Als het voordeel voor de handel de moeite waard is, lijkt een oorlog tegen dit land aantrekkelijk. De gouverneur is gevraagd hoeveel manschappen daarvoor nodig zijn. Hij moet de toekomstige jaarlijkse voordelen aangeven. Door de vele hoeken en kreken is de smokkel van deze volkeren nauwelijks door gewone patrouilleschepen te beletten. Daarom mogen ter versterking nog twee pantjalangs met de benodigde bemanning ingezet worden. Ter stimulering werd hun naast hun voordelen de achterhaalde buit toegewezen, mits ze de peper tegen inkoopsprijs en het oorlogstuig voor de taxatieprijs leveren. Ze moeten wel voorzichtiger en betrouwbaarder optreden fol. 1505 dan de gezagvoerders van onlangs uitgevaren schepen. Zij beiden zijn met enige manschappen aan land gegaan op Flores, ook Ende genoemd. Behalve dat ze al een misdaad bedreven met het zonder vergunning laten vrijkopen van gevangenen en verkoop van buitgemaakte goederen, hebben ze hun scheepjes aan het risico om te verongelukken blootgesteld. Dat kan in dat vaarwater zelfs schepen met bekwame zeelieden overkomen, zoals verleden jaar met de Batavier en Hercules is aangetoond. Het eerste schip strandde op weg via Makassar naar Banda op de eilanden Hen met Kuikens en het tweede op weg naar Timor in Straat Sape op het Zuidereiland Eiland met deze naam onbekend; waarschijnlijk een eiland zuidelijk in Straat Sape. Uitsluitend de schepelingen konden gered worden, behalve twee die door een Mandarees vaartuig zijn meegenomen, en vier die uit onvrede met een cattamaru de zee opgingen en verdwenen zijn. Verloren gingen de geldkisten, 8 metalen draaibassen, 2 ijzeren kanonnen, 1 werpanker, 287 stuk rondscherp en enige andere goederen samen t. w. v. ƒ 823. De dienaren hebben geprobeerd zoveel mogelijk te redden. Uit het bericht en bijlagen over de Batavier blijkt fol. 1506 
dat, hoewel de schipper het aan zware stromen en misleiding door de kaart toeschrijft, het stranden aan onenigheid onder de officieren is te wijten. Het verlies van de Hercules is niet veroorzaakt door nalatigheid, maar door sterke stromingen, deining bij windstilte en slechte ankergrond. Betreffende de Batavier is de verklaring van de opper- en onderofficieren op 5 augustus 1763 aangenomen en op 16 augustus het rapport van het hoofd van de zeemacht, de commandeur, de opperequipagemeester en vijf ervaren zeeofficieren over de journalen. Uit het laatste bleek het plichtsverzuim van schipper Lindholm duidelijk. Deze stukken zijn in handen van de advocaat-fiscaal gesteld. De officieren van de Hercules zijn op 16 september vrijgesproken van verantwoording, omdat genoemde ervaren zeeofficieren aan de officier van justitie hebben verklaard dat ze alles hebben gedaan, wat goed zeemanschap vereist om hun schip te behouden. Door deze rampen waren Banda en Timor van rijst en andere benodigdheden verstoken. Na verscheidene tevergeefse pogingen zonden gouverneur en raad van Makassar de sloep Vrede met de geborgen geldkist en enige lasten rijst etc. naar Timor. Banda kon niet van rijst voorzien worden, fol. 1507 doordat wegens aanhoudende droogte de tienden in de noordelijke streken 248 last en 2250 1/3 lb rijst en 5973 bossen padi minder hebben opgebracht dan verleden jaar. Doordat de oogst in de zuidelijke districten ook niet veel beloofde, moest de Standvastigheid, die anders, zoals gebruikelijk, te Makassar rijst voor Banda zou hebben geladen, via Java's Oostkust gaan om daar rijst op te halen. Dit schip moest via Makassar gaan om de geredde geldkist en de papieren uit de verongelukte Batavier mee te nemen en de meegegeven pakketten af te geven. Men hoopt dat de textiel, als die spoedig wordt aangevoerd en vroeg op de markt komt, meer winst oplevert dan het voorafgaande jaar. Die is acceptabel, want op een inkoop van ƒ 56. 832 is ruim 58 %, ofwel ƒ 33. 036, winst gemaakt. Ondanks het geringe succes van de vertiening, de lagere opbrengst 
van sommige pachten, grote reparaties aan gebouwen, andere uitgaven en de belasting van de goederen voor Nederland met 25 % is er volgens de negotieboeken in vergelijking met 1761/62 geen grotere verslechtering dan ƒ 2682,-. In 1762/63 waren de uitgaven ƒ 187. 155 en de inkomsten ƒ 112. 602, wat een verschil van ƒ 74. 553 oplevert. fol. 1508 Dit is ƒ 447 minder dan het nadelig saldo dat in de memorie van bezuiniging op ƒ 75. 000,- is bepaald. Ter vermindering van het nadelig saldo is de afgeschafte stuiver per kan voor de pachter op de in- en uitvoer van sterke drank weer ingevoerd. De pachter kreeg ook het alleenrecht op de verkoop bij de kleine maat. Hopelijk nemen de inkomsten hierdoor toe. Ter vermijding van het kostbare transport van hout is aanbevolen om de aanplant van djatibomen, die door de resident te Saleyer is voorgesteld, met ijver voort te zetten. Tevens is geïnformeerd naar een bepaalde soort hout, die volgens de resident te Bima daar te verkrijgen is en geschikt zou zijn als houtskool voor buskruit. Er is aangedrongen op vermindering van de hoge uitgaven, vermeerdering van inkomsten, het innen van schulden, schulden op de levering van slaven en alles wat maar mogelijk is. Het is wel toegestaan om de verplichting uit 1740 van ƒ 1800,- van het hof van Boni en een lening van ƒ 1959 in 1710 aan de vorst af te schrijven en binnenlijns te laten voortlopen. fol. 1509 Het bestuur verklaarde herhaaldelijk dat deze vorderingen hopeloos waren. Wegens een ruime voorraad is, behalve wat reeds gekapt was, geen sapanhout besteld en wegens de hoge prijs geen honingwas en karet. Behalve benodigdheden t. w. v. ƒ 22. 504, die naar Banda gingen, zijn er in Batavia van de 300 gevraagde slaven 200 gearriveerd. Met andere zaken samen is er voor ƒ 20. 226 ontvangen. Er is, behalve de reeds genoemde pakken textiel, bestaande uit 67 Coromandelse, 16 Bengaalse en 10 Suratse, nog t. w. v. ƒ 72. 125,- aan contanten en diverse levensmiddelen, gezamenlijk t. w. v. ƒ 145. 304 naartoe gezonden. Ter verbreiding van de godsdienst mag het bestuur een partij boeken in het Maleis onder de inlanders die ze niet kunnen betalen, gratis verspreiden. Predikant Henricus de Grave die reeds vele malen in het Maleis preekte, fol. 1510 mag de daarvoor vastgestelde toelage van ƒ 500,- ontvangen. Kapitein Jean Baptiste de la Houte Maison is wegens hoge ouderdom gepensioneerd en in zijn plaats is kapitein Peters tot hoofd van de militie benoemd. In plaats van de op Bima vermoordde onderkoopman Johan Christiaan Helmkamp is onderkoopman Joannes Bleeke als secretaris en kassier aangesteld. Wegens het op de patrouilletocht sneuvelen van Martini is sergeant Rudolph tot vaandrig bevorderd. Het hoofd te Buru, Johan Constantijn Cruijpenning, vervangt winkelier Hendrik Wolf, die als secretaris en kassier van de landraad naar Ambon is overgeplaatst. Verder wordt verwezen naar de te Batavia ontvangen brieven van 30 en 31mei, 5 juni, 2, 12 en 23 juli, 16 september, 16, 20, 22 en 24 oktober 1763, naar de vergaderingen van 1 en 5 december en naar de brief naar Makassar van 31 december. 
Bandjarmasin fol. 1511 Volgens de brief van de residenten van 1 oktober 1763 was in 1762/63 de peperoogst 8020 8/9500 pikol. Daarvan vervoerden twee Chinese jonken 3424 33/100 pikol, terwijl de vorst 150 pikol voor eigen rekening verzond. Na aftrek van wat verspild is, is de rest aan de Compagnie geleverd. Te Batavia is met de bark het Zeepaard, de sloep Haak en het scheepje de Jonge Petrus Albertus 48 72/100 pikol witte en 4280 55/125 pikol zwarte peper aangevoerd. Voor de peper, 161 7/8 karaat ruwe diamanten en enige kleinigheden is Bandjarmasin ƒ 97. 190 toegerekend, terwijl voor wat daarheen verzonden is ƒ 178. 359,- in rekening is gebracht. Daaronder was ƒ 144. 000,- aan Spaanse realen en ƒ 23. 200,- aan gekartelde dukatons. Hoewel de verwerving van peper beter is dan de 5128 66/100 pikol vorig jaar, bleef ze onder de verwachting. De residenten zijn daar in de brief van 7 juli zo ernstig over onderhouden, dat ze zich in hun antwoord van 1 oktober zeer geraakt toonden en bezwoeren dat ze trouw en ijverig het belang van de Compagnie behartigden. Er zijn geen redenen fol. 1512 het tegendeel te geloven en daarom moet men zich maar bij de schaarse verwerving neerleggen. De residenten schrijven dat ze niet meer kunnen doen dan de leveranciers vriendelijk te behandelen en snel te betalen. Men moet maar afwachten of de vorst van Bandjarmasin van zins is meer pepertuinen aan te leggen, minder met de jonken zal verschepen en de belofte de smokkelhandel tegen te gaan beter zal nakomen. In elke brief wordt de sultan daarover nadrukkelijk onderhouden en hij doet daarop positieve beloften. Maar in hun brief van 1 oktober hebben de residenten gemeld dat hij zich niet wil houden aan artikel 9 van het recentste verdrag, waarbij visitatie van vaartuigen nadrukkelijk is bedongen. De vorst zegt dat dat door zijn voorouders nooit is gedaan en het hem bij zijn onderdanen belachelijk zou maken. De tijd is er niet naar de confrontatie te zoeken en daarom moet men zich maar met uiterlijke vriendelijkheid tevreden stellen. Over de ruwe diamanten werd al in de brief van 18 oktober 1763 gesproken en de residenten schrijven in hun brief van 1 oktober dat ze over de goudhandel niets kunnen melden, omdat de inlanders geen proefjes van het stofgoud willen laten smelten. fol. 1513 Dat zou ook niet te doen zijn, omdat de partijtjes meestal 2 of 3 realen bedragen. Daar hij aangesproken kan worden voor een minder gehalte, wil de eerste resident zonder smelting niets inkopen. Hoewel de residenten steeds een spoedig vertrek van schepen en vaartuigen wordt aanbevolen, schijnt het soms aan de bekwaamheid van gezaghebbers te schorten. Zo meldt de brief van 22 maart 1763 van de residenten, dat de sloep Haak die al begin november 1762 van Bandjarmasin was vertrokken, daar op 15 december weer terugkwam. Er wordt behoorlijk geklaagd over de brutaliteit van de gezaghebber. Op 15 augustus 1763 vertrok dit vaartuig opnieuw naar Batavia en kwam goed aan. Het onderzoek naar de klachten over de stuurman is de commandeur en opperequipagemeester opgedragen.) 
Wijl nu het aanhouden van de sloepen groote kosten veroorsaakt en de vaartuygen door het lang leggen in de rivier doet rotten, kunnen wij niet anders als welgedaan aanmerken dat de residenten, wijl onse nieuwe logie behoorlijk gepallisadeert, en dus 's Compagnies omslag genoegsaam gesecureerd is, geen sloep meer voor de logie aanhouden en bij hunne jongsten brief van den 27 e october eerst tegen de maand maart, wanneer de Chineese jonken gewoon zijn te komen, om een vaartuyg versoeken. Welke wij dan ook tegen die tijd met zooveel van de g'eischte goederen als het vaartuyg vervoeren kan, naar derwaards hoopen te zenden, om te dienen tot wering zoveel mogelijk van sluykerijen, en na het vertrek van de jonken weder ditheen te komen. 
Dan wordt de pepervoorraad gerapporteerd en kan bepaald worden hoeveel vaartuigen voor het ophalen daarvan nodig zijn. De Jonge Petrus Albertus is daarvoor gebruikt, maar schijnt nog teveel diepgang te hebben voor de banken bij Bandjarmasin. Volgens het bestuur in de brief van 1 oktober moest een gedeelte van de lading in gehuurde schepen worden overgebracht. Het duurde wel drie weken voor het genoemde schip van de mond van de rivier voor de loge aankwam. Het vertrok weer op 1 oktober, maar door sterke zuidenwind kwam het pas na vier weken over de banken de rivier uit. Wellicht zal de te Rembang gebouwde Oranjeboom die 100 voet lang is en met peper beladen maar 12 voet diep steekt, geschikter zijn om van Bandjarmasin peper op te halen. Onder de geleverde ladingen was slechts een post van 3600 gebroken dakpannen in het Zeepaard. fol. 1515 Daar het niet de schuld van de gezaghebbers was, zijn ze bij besluit van 5 juli 1763 vrijgesproken. In de brief van 7 juli naar Bandjarmasin staan de afschrijvingen die zijn goedgekeurd. Aangaande het timmerwerk en reparaties zijn volgens de brief van 31 oktober 1762 de voor de loge geprojecteerde gebouwen voltooid en bleven de kosten van rsd 6098 1/6 met rsd 127 5/6 onder de toegestane rsd 6226,-. In de brieven van 15 november 1760 en 2 maart 1762 is daarover tevredenheid betuigd, maar er is wel een specificatie gevraagd, voordat er afgeschreven kan worden. Wel is rsd 1138 voor het kruithuis en rsd 3634 voor de palissadering afgeschreven. Daar de eerste resident Lodewijk Wilkens de Lile en ingenieur Martin Koeter dat noodzakelijk vonden, is toestemming gegeven om aan de batterijen en het bekleden van de palissade rsd 512 te besteden. Het bestuur meldde in zijn brief van 1 oktober dat de batterijen beslist nodig zijn voor de verdediging en de bekleding tegen het opensplijten en inwateren fol. 1516 bij grote hitte en hevige regens. Op het bericht van het bestuur dat er bij een betaling 
van gewone koelies met 6 stuiver per dag in plaats van twaalf er maar negen gehuurd konden worden, is geantwoord dat dat voor het werk voldoende is en dat deze negen desnoods 9 stuiver mogen ontvangen. Omdat het in de brief van 15 november 1760 al was toegestaan, mag er voor de koelies voor de bouw van de loge 8 stuiver berekend worden. In de brief naar Bandjarmasin komt een afschrijving van ƒ 823 en van ƒ 1329 voor het repareren van een oud peper- en het rijstpakhuis. In zijn brief van 1 oktober meldt het bestuur dat de werkzaamheden tegen februari of maart 1764 gereed zullen zijn en dat de nodigen swalpen tegen 3/4 Spaanse reaal het stuk waren aanbesteed. Daar was toestemming voor gegeven, toen bleek dat er te Bandjarmasin 45 moerbalken Moerbalken, stevige doorlopende en dragende balken. van 32 voet voor 2 1/2 Spaanse reaal het stuk waren ingekocht. Als die vanuit Java zouden zijn geleverd, dan hadden ze het ruim van een middelgroot schip bijna gevuld. De gevraagde dakpannen en metselstenen zijn fol. 1517 
uit Batavia gezonden.) 
t Hof gedraagd zig uytwendig zeer geschikt. De regeerende vorst, die den eernaam van pananbahan met dien van sulthan verwisseld heeft, schijnd zijne landsbelangen nog niet grondig te begrijpen. Want de peeperleveranciers, gelijk de eerste resident bij zijnen aparten van 31 oktober 1762 meldt, ondergaan niet alleen allerley slegte behandelingen omtrend de betaaling, als krijgende maar een reaal Spaans voor 49 1/2 katje peper, maar moeten dan nog ook naar hun geld wagten. Wij hebben dan ook niets reprochabels gevonden in de leening van 10. 000 Spaanse realen, die aan den sulthan geschoten zijn ter uytdeeling onder de peepertuyniers. Temeer omdat die penningen, gelijk de residenten bij brief van den 8 e april melden, bereeds op den 11 e maart verevend zijn, en d' eerste resident hierdoor gelegendheyd gehad heeft om 4000 Spaanse reaalen van de schuld van zijnen antecesseur sulthan Mahamat in te vorderen, waardoor de reekening van desen nog maar ƒ 8755, 8,- ten agteren is. 
Dit is nu de enige debetpost. Om de afbetaling tegen de komende peperoogst te bevorderen, gaven de residenten de vorst opnieuw een lening van 3000 Spaanse realen. Zij beloofden de gunstelingen van de vorst en de peperwegers een geschenkje, als ze de aflossing van die schuld voor elkaar zouden krijgen. Er is toestemming gegeven om 100 Spaanse realen aan hen te betalen, fol. 1518 omdat men tevreden is dat die post bijna is afgelost. De eerste resident is daarom geprezen. Van de 18 met de Jonge Petrus Albertus gezonden rekruten, kwamen er maar 14 levend aan, terwijl er 11 militairen uit Bandjarmasin zijn teruggezonden. De staatrekening over 1761/62 staat in de brief van het bestuur van 31 oktober 1762. De uitgaven bedroegen toen ƒ 25. 519 en de inkomsten ƒ 14. 341, zodat er een negatief saldo van ƒ 11. 178 was. Dit is ƒ 19. 164 beter dan in 1760/61, toen de uitgaven ƒ 38. 100 en de inkomsten ƒ 7758 hebben bedragen. Uit de brief van 27 oktober 1763 blijkt dat de uitgaven in 1762/63 fol. 1519 maar ƒ 24. 516 waren, wat ƒ 1003 minder is dan in 1761/62, en de inkomsten ƒ 17. 312, of ƒ 2971 meer. Het negatieve saldo was in 1762/63 dus ƒ 7204, wat ƒ 3974 beter is dan in 1761/62. Maar als men de uitgaven voor de logie en gebouwen bij de gewone uitgaven telt, dan is het negatieve saldo ƒ 19. 577 Dit zou betekenen dat deze uitgaven ƒ 19. 577 - ƒ 7204 = ƒ 12. 373 hebben bedragen. In de tekst staat echter ƒ 23. 452, waarvan de vier onzeker is. Het wordt dus tijd dat dit timmerwerk ophoudt. Vaandrig-ingenieur Martin Koeter is al naar Batavia opgeroepen om elders ingezet te worden. 
Timor fol. 1520 Uit Timor is met twee particuliere sloepen op 3 november 1763 aangevoerd: 63 51/100 taël rivier goud, 50. 000 lb was, als geschenk 9 slaven en geweren en wapens van 66 inlandse militairen. Plus een aanrekening was de waarde ƒ 32. 097.) 
Waarentegen met 't schip d' Hercules op den 9 e februarij bevoorens verzonden zijn 
5000 stux ducatons gecartelde ƒ 20. 000, -, -1093 3/4 rijxd. payement Nederlands ƒ 2. 625, -, -799. 776 stux kopere duyten ƒ 10. 029, 8, -27 pakken diverse lijwaten ƒ 15. 869, 4, 8 3000 lb. thin Bankas ƒ 975, -, -diverse arthillerij en wapenkamersgoederen, provisiën en benodigtheden ƒ 15. 624, 18, 8 goederen in geschenk ƒ 10. 424, 17, -dito voor betaling ƒ 1. 217, 19, -ƒ 11. 642, 16, -en eenige daarop bereekende ongelden ƒ 758, 2, -of tesamen ƒ 77. 524, 9, - Fol. 1520r. Op 19 februari 1763 is de Hercules in zwaar weer en door sterke stroming op het rif bij het zogenaamde tweede eiland in Straat Sape met 2 matrozen vergaan. Van de lading kon in de versterking op Bima slechts de geldkist met zilveren specie t. w. v. ƒ 22. 625,- en vijf handrottings voor de Timorse groten in veiligheid gebracht worden. Er is voor ƒ 54. 899 aan lading verloren gegaan. Daar moet men maar in berusten. Maritieme deskundigen hebben gerapporteerd dat de ongelukkige schepelingen alles gedaan hebben wat maar mogelijk was. fol. 1521 Bij resolutie van 16 september 1763 zijn zij van wanprestatie vrijgesproken en weer als tevoren in dienst genomen. Nadat schipper Kemp vruchteloos had geprobeerd Compagnies goederen op te vissen, zond hij de overige schepelingen naar Makassar en is zelf met een derde waak en zes matrozen in de boot met de papieren naar Timor gevaren. Die kwam daar op 22 april aan, maar Kemp was vier dagen daarvoor overleden en de verkozen secunde Friesendorp is op Bima doodgeschoten. Op 2 mei zond het bestuur de sloep Vreedebest naar Makassar om rijst en de geldkist af te halen. Op 20 september was dit vaartuig nog niet teruggekeerd, maar men twijfelt niet of het geld zal nu zijn aangekomen. Het door dit ongeval tekort aan geld, ving het bestuur op met een lening van rsd 3000,- tegen wissels, die zonder de korting van 4 % agio zijn voldaan. Het tekort aan rijst en andere benodigdheden is verholpen door de bark Afrikaan spoedig te zenden met lading t. w. v. ƒ 4672 en het antwoord van 5 december 1763 op de brieven van fol. 1522 12 juni en 2 en 4 oktober. Zodra de Jonge Petrus Albertus van de patrouillering van de retourschepen uit China door Straat Sunda is teruggekeerd, zal deze met ƒ 10. 000,- aan zilveren specie, de rest van de toegestane 60 kojang rijst en alles wat volgens de bestelling nodig is, naar Timor gezonden worden. Wegens de rondzwervende rovers uit Makassar op Solor, Alor en Pantar moesten de Timorse handelaren onverrichter zaken terugkeren. Daarom besloot het bestuur op 12 april om enige vaartuigen op patrouille daar naartoe te sturen. Ze maakten vier vaartuigen met 45 zeerovers buit. Slechts twee daarvan kwamen met elf rovers op Timor aan. De twee andere waren, zegt men, door de sterke oostenwind achtergebleven. De naar Batavia gezonden elf zeerovers zijn met nog drie andere daar naartoe gestuurde boosdoeners naar Ceylon overgebracht. Het bestuur is wel opgedragen bij het zenden van gevangen zeerovers duidelijke bewijzen te voegen. Op zijn verzoek is jaarlijkse patrouillering toegestaan. fol. 1523 Ter voorkoming van misbruik is bevolen daarbij oplettend en bedaard op te treden en voor de Compagnie geen kosten te maken en een borg te eisen. In die veronderstelling is, behalve de overige buit aan de bemanning van het patrouilleschip, het veroverde kanon afgestaan tegen de inkoopsprijs van de Compagnie. Uit onderzoek is gebleken dat op Sumba geen voordeel valt te behalen. Daarom is er vanaf gezien. Op Timor heerst vrede en alle 61 Balische militairen zijn teruggekomen. Het bestuur beloofde inlandse bondgenoten niet tegen de toepassen, of zwarte Portugezen, en de Naymoetiërs op te zetten en hen in de gaten te houden, omdat het hen niet vertrouwt. Als deze lieden niet door ons of anderen worden aangevallen, blijven ze wel in hun schuilplaatsen. Hoeveel kruit er nodig is om de klip te Bulba op te blazen, zodat deze niet meer als schuilplaats van vijanden kan dienen, en fol. 1524 hoever de bevolking van Ndaomane met het bakken van pannen is gevorderd, zal na de rondtocht door het opperhoofd bekend zijn. Intussen is het fortje te Maubara volgens opdracht vernield.) 
De regent van Savo heeft geen gebruyk willen maken van onze voorjarige dispositie om zeekere Savonese vrouw en seven kinderen zonder betaling terug te neemen, maar heeft aangeboden ten behoeve des boedels van Van Pluskow rds. 350 daarvoor te zullen betalen. Dat wij om de daarvan gegeven redenen hebben toegestaan te accepteeren. 
Omdat om dezelfde redenen als verleden jaar het inkopen van slaven voor Banda wederom is mislukt, is de inkoopsprijs verhoogd tot rsd 35,- en opdracht gegeven zoveel als maar te krijgen zijn te kopen. Als er tijdens de aanwezigheid van de bark Afrikaan 80 à 100 te bemachtigen zijn en de moesson het toestaat, moeten ze direct naar Banda vervoerd worden, echter bij een kleiner aantal naar Batavia. Het bestuur is een verwijt gemaakt over de onnauwkeurige en onjuiste opgave van kruitverkoop door particulieren. Ter voorkoming is aan particuliere vaartuigen naar Timor fol. 1525 ten hoogste 200 lb buskruit en snaphaankogels naar rato toegestaan op straffe van confiscatie en een boete van rsd 1000,-. Bovendien moeten deze particulieren, als ze op Timor zijn, dit oorlogstuig bij de Compagnie in bewaring geven. Met aanplakbiljetten zal worden bekendgemaakt dat er alleen kruit naar de tuinen mag worden meegenomen, dat bij het opperhoofd voor tweemaal de prijs is gekocht en slechts voor eigen verdediging wordt gebruikt. Bij overtreding verbeurt men de slaaf, het kruit en rsd 100,-. Het voorstel van het bestuur om de invoer van was vrijelijk toe te staan tot aan de vraag van de Compagnie is voldaan en uitvoer te belasten met rsd 3,- per pikol, is aangenomen, omdat het het voordeligste is en smokkel het beste belet. De vraag van de Compagnie naar was moet jaarlijks bekendgemaakt worden. De schuld van de voormalig secunde Joan Louis Hosselie was per eind augustus 1763 nog ƒ 21. 629, terwijl gedurende een jaar niets is afgelost. Daarop bestaat ook geen uitzicht, tenzij enige weggelopen slaven weer worden gepakt. fol. 1526 Deze schuld mag binnenlijns voortlopen, maar men moet wel blijven proberen die slaven weer in handen te krijgen. Omdat het opperhoofd ertoe lijkt te neigen om de voltooiing van de nieuwe kerk op Timor achterwege te laten, wat de inlander maar ergert, is dat nogmaals bevolen. Er is ten tweede male om een specificatie van nog nodige materialen en de reeds gedane en nog komende uitgaven gevraagd, en of de materialen niet goedkoper uit Batavia kunnen worden toegezonden. Het opperhoofd heeft in de bijgevoegde kopie de punten van bezuiniging in de marge beantwoord. Er is besloten dat, zolang het opperhoofd een koopman is, de secunde een onderkoopman zal zijn. Bij een verandering wordt aan deze functies respectievelijk de rang van onderkoopman en boekhouder verbonden. De toegestane bezetting wordt een secretaris, drie assistenten of boekhouders, en bij de chirurgie een opper- en een ondermeester. fol. 1527 Bij de militie 1 vaandrig, 2 sergeanten, 7 korporaals, van wie 4 als tolk dienen, 1 tamboer en 30 gewone Europese militairen. Bij de artillerie 1 kanonnier en 3 handlangers, en als ambachtslieden 1 timmerman en 1 metselaar. Vier kaffers, of gerechtsdienaren, moeten als een onnodige uitgave worden afgeschaft en de sloep Vreedebest dient via Java's Oostkust naar Batavia gestuurd te worden. Voortaan komt de helft van de kosten voor 14 inlandse leermeesters ten laste van de regenten. Hoewel hij daartoe in 1759 werd aangesteld, is ds. Jan Rudolf Waschmuth, doordat hij nog geen Maleis kent, ongeschikt voor de verbreiding van het christendom. Daarover is ontevredenheid getoond en hij is naar Ambon overgeplaatst met een aansporing Maleis te leren. Zijn vervanging te Timor moet wachten fol. 1528 tot er een predikant met kennis van het Maleis beschikbaar is. Zonder dat maakt men slechts nodeloze kosten. Er wordt wel een Europees ziekenbezoeker gezonden. Boventallige dienaren moeten naar Batavia komen. Er is gegronde hoop dat het opperhoofd Johan Willem Daniel Erhard ter Herbruggen er een beter lopend kantoor van kan maken. Er zullen geen hoge winsten worden gemaakt, maar de drukkende lasten, die er al een reeks van jaren waren, kunnen nu weggewerkt worden. 
De pachten voor 1763/64 brachten rsd 7086,-, of rsd 1298,- meer op dan het voorafgaande jaar. Het ziet er naar uit dat ze nog meer zullen stijgen. De gehele bestelling van 400 pikol was werd uitgevoerd. Er is over het een en ander tevredenheid geuit en het opperhoofd is aangespoord om in het bijzonder te letten op verhoging van de verwerving van goud. Zoals reeds vermeld, fol. 1529 is er 63 51/100 taël verworven tegen het vorige jaar 45 22/25 taël en daarvoor nog minder. Dit is een reële winst, waarvoor weinig aan de Amakongers betaald hoeft te worden.) 
In anno 1762/3 hebben de generale lasten bedragen ƒ 52. 882, 16, -en de generale winsten ƒ 26. 086, 5, 8 dus meerder lasten dan winsten ƒ 26. 796, 10, 8 Waarentegen in anno 1761/2 de generale lasten hebben gemonteerd ƒ 60. 256, 17, -en de generale winsten maar ƒ 25. 706, 4, -overzulx in anno 1761/2 meerder lasten dan winsten ƒ 34. 550, 13, -dus is Timor bij vergelijking in anno 1762/3 minder veragtert ƒ 7. 754, 2, 8 Fol. 1529r-v. Door het verongelukken van de Hercules waren de pakhuizen vanaf begin maart 1763 leeg. Als de textiel niet verloren was gegaan, zouden er nog meer inkomsten zijn geweest. fol. 1530 Op 22 november 1763 is er vergaderd over het beletten van vervoer van textiel door particulieren en op 25 november werd er besloten een tol van 15 % op de invoer van alle oosterse textiel te heffen. Per eind augustus 1763 bedroegen de algemene restanten ƒ 110. 668, terwijl ze vorig jaar ƒ 134. 018 waren. Ze zullen het komende jaar aanzienlijk verminderen. Het bestuur is aangespoord niets na te laten om de oude schulden te vereffenen. Secunde Hendrik de Lange kwam nog niet naar Batavia, omdat zijn opvolger is overleden. Personalia. Verwezen wordt naar de brieven ontvangen uit en gezonden naar Timor. Palembang fol. 1531 In de brieven van 10 mei en 18 oktober 1763 is er al verslag gedaan. Nu volgen meer details, maar voor geheime zaken wordt naar de geheime resolutie van 22 maart 1763 verwezen. Om verdere verwijdering met het Palembangse hof te voorkomen en de vriendschap te herstellen, is toen besloten om het voorzichtig aan te pakken. Het beste daartoe is een vernieuwing van de contracten met de koning, de kroonprins en de rijksgroten.) 
Egter dusdanig dat wij niet alleen nodig geagt hebben door de afzending van de scheepen Burg en Osdorp, de barcq de Africaan en de pantjalling de Golconda en de Standvastigheijd een vertooning te moeten maken en als het waare eenigen ernst te tonen. Zo omdat wij ten regten vermeenen dat 's Compagnies gezag en authoriteyd door het niet zenden van eenige vaartuygen met peper en thin, het niet geven door den koning van eenige reeden direct aan deze regeering weegens de beweegreeden van zijn gedrag, en het niet beantwoorden van de jongste missive aan Zijn Hoogheyd geschreven gevilipendeert en beledigt is. En om gemelde koning op zijn spottende uytting, aangehaald bij de aparte missive van den gemelde eersten resident De Heere van den 29 e december 1762, te overtuygen dat het de Compagnie nog niet aan scheepen manqueert om na Palembang te zenden, als om den koning en het hof temeer te animeeren om mede van hunne kant op ene vriendelijke en inschikkelijke wijze de geresene geschillen en oneenigheeden uyt den weg te ruymen en in der minne te assopieeren. Maar ook om den koning bij missive in ernstige, dog teffens vriendelijke termen voor te houden hoe weynig aan de zeyde van het Palembangsche hof sedert eenigen tijd aan de verpligting van wederzijds verbindende contracten en verbonden voldaan is en hoe weynig effect de Compagnie daarvan en van hare successive gedane vertogen wegens de geringe peperleverantie omtrend den vervoer van thin en peper na China en elders, mitsgaders andere prejudiciabele pointen, heeft mogen ondervinden. Onder opregte betuyging dat, hoe ongaarne men ook tot eenige verwijderinge met het Palembangsche hof zoude overgaan, er egter geen mogelijkheyt zoude zijn sulks te vermijden, zo Zijn Hoogheyd sig niet opregtelijk wil verbinden tot het nakomen der contracten, en sorge dragen dat die prejudiciabele poincten komen te cesseeren en de Compagnie dus dadelijk geniete hetgeene haar wettig competeert. 
In de contracten zijn de artikelen over leverantie en acceptatie van tin en peper en de vaart van de Palembangers naar elders het belanrijkste en deze moeten vernieuwd worden. De aanvaarding van tin is de enige oorzaak van verwijdering met het hof. Zolang er geen duidelijkheid is over leverantie en acceptatie van tin en peper ontstaat er nieuwe frictie, doordat de koning meent dat de Compagnie alle tin die Bangka en Biliton oplevert, moet afnemen. Dat is onmogelijk en onbillijk, en de Compagnie heeft zich daartoe nooit verplicht. Daarom is besloten om per jaar 30. 000 pikol aan te nemen om de koning een bewijs van welwillendheid te geven en hem te ontlasten van een product dat hij uitsluitend aan de Compagnie mag afstaan. fol. 1534 In de geheime resolutie van 22 maart is berekend dat dit naar Nederland, China en de buitenkantoren afgezet kan worden. De onderhandelaars moeten de koning zien over te halen om het tin boven de 20. 000 pikol voor 1 rsd het pikol beneden de gewone prijs af te staan. Van de peper kan het beste de gehele productie afgenomen worden. De jaarlijkse leverantie kan niet bepaald worden en het heeft hetzelfde effect als een bevordering van de verbouw. De koning moet wel beloven om alle peper uitsluitend aan de Compagnie te leveren en de verbouw zoveel mogelijk te bevorderen. Er is allang de verdenking dat de Palembangers hun vaart langs Java's Oostkust tegen de afspraak in tot voorbij Semarang fol. 1535 voortzetten naar Bali en verder. Dat is om opium en specerijen op te halen. Daarover zijn zekere berichten en daarom is besloten in het nieuwe contract de vaart van de Palembangers tot Semarang te beperken. De aftredende resident Huijbert Johan de Heere, zijn opvolger als eerste resident Isaak Mens en tweede resident Johannes Berkhout kregen daartoe opdracht. Zij kregen een kopie van de geheime resolutie van 22 maart, een concept contract en de geheime resolutie van 15 april. Zo kunnen zij het contract in het belang van de Compagnie afsluiten. De kroonprins moet erbij betrokken worden om hem van zijn nadelige denkbeelden te bevrijden. fol. 1536 Het idee dat hij van de opvolging zal worden uitgesloten, wordt zo weggenomen.) 
Terwijl wij de gemelde commissianten nog daarenboven gerecommandeert en gelast hebben den koning ernstig te onderhouden over den smokkelhandel en uytvoer van peper en thin door indirecte wegen en de nalatigheyd van den koning en de zijne in het weeren van dezelve. Nadien men, ongerekent de bevorens dientwege gedane klagten, jongst weder genoegzaam zeekere berigten van China erlangt heeft dat in het gepasseerde jaar met drie jonken van Palembang vervoert, en tot Canton en Limpho aangebragt is een quantiteyt van bijna 10. 000 picols thin. 
Het is beslist noodzakelijk dat de koning en de kroonprins beloven dat zij de smokkel van peper en tin zullen weren en dit zullen nakomen. De genoemde schepen en vaartuigen zijn enerzijds gezonden om de Palembangers te intimideren, anderzijds moeten zij tin en peper opkopen en afhalen. De schepen van de koning hadden dit niet geleverd en er is weinig voorraad te Batavia. fol. 1537 De Compagnies schepen namen, behalve enige andere goederen en benodigdheden, ƒ 920. 000,- aan contanten mee om 25. 000 pikol tin en 10. 000 pikol peper, die daar hopelijk in voorraad is, te betalen. De residenten kregen precieze instructies in het geval de verwerving ervan wel, of geen voortgang maakte. Verwezen wordt naar de genoemde geheime resolutie. Toegevoegd werd dat de residenten, als er niet genoeg tin en peper in voorraad zou zijn, het overgeblevene geld moeten gebruiken om de nog onbetaalde tin te voldoen, waarmee een bedrag van rsd 168. 037 1/2 is gemoeid. Dat kan aan de vorst voorgesteld worden en het resterende geld kan aan hem overhandigd worden. Het geld hoeft dan niet mee teruggenomen te worden en de koning wordt er een plezier mee gedaan. fol. 1538 De schepen vertrokken 16 april en kwamen 2 mei in de monding van de 
rivier van Palembang aan. Uit de brief van de residenten van 17 mei blijkt dat dit enige indruk ten goede op de kroonprins heeft gemaakt. Toen de schepen Burch en Osdorp met de afgetreden resident Huijbert Johan de Heere terugkwamen, brachten zij brieven van 1, 27 en 30 juni mee. De eerste berichtte dat de koning en de kroonprins in vier conferenties niet tot een nieuw contract te bewegen waren geweest. Ze wilden slechts het contract van 1722 ongewijzigd hernieuwen. De residenten zonden daarop de sloep Golconda om instructies te halen. Daarna meldden de residenten in de tweede brief dat de vorsten eindelijk overrreed waren een nieuw contract te sluiten, maar niet letterlijk volgens de gestuurde tekst. fol. 1539 
Het kwam volgens de residenten wel overeen met de strekking van die tekst. De sultan stuurde een brief, waarin hij schreef dat de letterlijke tekst door verkeerde ideeën van de kroonprins niet overgenomen had kunnen worden. De residenten zeiden dat ze de sultan en kroonprins wel tegemoet hadden moeten komen, zoals uit het meegezonden dagregister bleek. In de vergadering van 26 augustus is de gewijzigde tekst maar aanvaard, hoewel de residenten wel wat minder haastig en met beter overleg te werk hadden kunnen gaan. Behalve de verlaging van de prijs van de tin geleverd boven de 20. 000 pikols, zijn de andere artikelen en de beperking van de vaart van de Palembangers naar Java's Oostkust overgenomen. Men vond dat verandering onmogelijk was zonder aanstoot te geven. fol. 1540 Er is wel nota van genomen dat de sloep Golconda op 1 juni was weggezonden om instructies te halen, maar dat de residenten al op 5 juni hebben ingestemd met alle veranderingen die de sultan voorstelde. De Hoge Regering meent dat de sultan uit onmacht had gehandeld, en dat hij, als de residenten wat langer vasthoudend waren geweest, zich wel zou hebben geschikt. Enig uitstel zou niet nadelig zijn geweest. De residenten hadden bovendien de bezwaren van de sultan tegen de leverantie van 30. 000 pikol tin per jaar en dat hij dat wel wilde aannemen, tenzij zich onverhoopt ongevallen voordeden, kunnen uitbuiten door de leverantie omlaag te brengen. Uit de toegezonden geheime resolutie hadden ze kunnen weten dat die hoeveelheid het uiterste was. fol. 1541 Men wilde de sultan een genoegen doen met zo'n aanzienlijke hoeveelheid tin aan te nemen, en men wilde hem verzoenen met het artikel, waarbij 20. 000 pikol tegen een lagere prijs werd afgenomen. Dat de sultan onder voorbehoud beloofde 30. 000 pikol te leveren en de Compagnie deze onvoorwaardelijk zal afnemen is een ongelijke clausule. Contracten behoren wederkerig te zijn. De koning maakte een voorbehoud bij onverhoopte ongevallen, waarbij te denken valt aan ziekte of sterfte onder de bewerkers, verlies van vaartuigen, instortingen boven de tingroeven en ander ongerief. fol. 1542 De Compagnie had een voorbehoud kunnen maken in het geval van het wegblijven, of vertraging in de komst van de schepen voor China, of vermindering van de afzet in China. De sultan had nog wel aangevoerd dat het de Compagnie vrij stond niet meer dan 30. 000 pikol af te nemen. Daar de sultan een voorbehoud kreeg ten aanzien van leverantie, zou de Compagnie makkelijk een voorbehoud voor de acceptatie hebben kunnen maken. De residenten is opgedragen deze overweging aan de koning voor te leggen. Tevens is hem in een brief voorgehouden dat men verwacht, dat hij ermee instemt dat de Compagnie minder dan 30. 000 pikol tin afneemt, als zich onverhoopte ongevallen en andere belemmeringen voordoen. fol. 1543 De residenten meldden in hun brief van 30 september dat dit alles aan de koning was voorgelegd en dat hij het goed vond. In het nieuwe contract is bedongen dat de Palembangers niet verder varen dan Java zich uitstrekt. Tegen de bedoeling in is de vaart niet uitdrukkelijk beperkt tot Semarang. Daarover is een geheime brief aan de gouverneur van Java's Oostkust Willem Hendrik van Ossenberg gestuurd. Dit jaar is met de reeds 15 aangekomen vaartuigen van de koning 531. 736 lb zwarte peper en 1. 100. 933 lb tin aangevoerd. De laatste heeft rsd 157. 629, of ƒ 378. 309 gekost. Met de schepen van de Compagnie is 10. 614 lb witte en 192. 882 lb zwarte peper ontvangen, en tevens 1. 437. 500 lb tin die ƒ 392. 934 heeft gekost. Met de schepen Burch en Osdorp, het scheepje de Jonge Petrus Albertus, de barken de Vrijheid en Afrikaan, en de pantjalangs Golconda en Standvastigheid is naar Palembang aan contanten gestuurd voor ƒ 1. 269. 792,- en aan enige goederen en noodzakelijkheden voor fol. 1544 ƒ 26. 488, ofwel samen ƒ 1. 296. 280. Omdat ze niet nodig waren, ofwel 
maatregelen niet slaagden, is teruggekomen ƒ 656. 192,- aan contanten en ƒ 6586 aan benodigdheden, samen ƒ 662. 778. Dit betekent dat er te Palembang ƒ 633. 502 is achtergebleven. In de decemberbrief van 1762 is vermeld wat er in de brieven van de residenten van 10 september, 13 november en 11 december 1762 stond. Op 4 januari 1763 is er over vergaderd, alsmede over de aparte brieven van de eerste resident van 13 november en 11 december 1762. In de brief van 31 januari naar Palembang is tevredenheid uitgesproken over het feit dat de uitgaven en inkomsten in 1761/62 beter waren dan in het voorafgaande jaar en aan de memorie van bezuiniging voldeden. Er is aanbevolen zo voort te gaan. Het overleg van de eerste resident Huijbert Johan de Heere met de koning over de leverantie en verbouw van peper en het accepteren van tin is goedgekeurd. Door slechte raadslieden van de koning en influisteringen van de kroonprins was het succes van het overleg gering. fol. 1545 Zij zetten hem aan of om geen peper te leveren, dan wel om te dwingen dat het tin tegen rsd 15,- wordt afgenomen. De koning voerde aan dat de djuragans niet naar Batavia wilden varen, onder het voorwendsel dat zij de vorige keer lang op hun geld hadden moeten wachten en dat ze op Onrust bij het wegen onrechtvaardig behandeld waren. Het eerste betrof de teveel geleverde hoeveelheid van 12. 925 pikol tin, waarvoor de gezant van de sultan de rsd 168. 037 1/2 niet wilde aannemen. Het tweede is overeenkomstig de verantwoording door de administrateurs bij resolutie van 1 februari ongegrond bevonden. Mocht het zover komen dat er helemaal geen schepen met peper en tin naar Batavia worden gezonden, dan moeten de residenten dat rapporteren en er intussen tegen protesteren en wijzen op het nadeel voor de vorst en zijn rijk van zo'n beledigende daad. Deze opdracht werd echter fol. 1546 wegens gebrek aan schepen laat verzonden en de koning verzocht in april passen voor zijn vaartuigen. Voor de houding tegenover de slechte gevoelens van de kroonprins is verwezen naar de geheime missive van 21 september 1762, waaraan is toegevoegd dat het vertrouwen van de koning gewonnen moet worden.) 
Terwijl wij sedert, uyt hoofde ons niet ongegrond is voorgekomen dat de gemelde eerste resident De Heere tegen den kroonprins, en den kroonprins weder tegen dien resident te seer geanimeert is, de residenten bij aparte missive van den 15 e april gelast hebben sig tegen dien prins, die wat kregelijk van naturel schijnt te zijn, moderaat en inschickelijk te gedragen. Waarvan wij in dien gevalle temeer verwagting ten goede hebben door het vertrek van meermelde resident De Heere vandaar. 
Op 22 maart zijn de brieven van de residenten van 28 december 1762 en 22 januari 1763 behandeld, en op 26 augustus 1763 die van 18 en 28 april, 17 mei, 1, 27 en 28 juni. Ze zijn op 15 april en 31 augustus beantwoord. In de eerste is de kwestie bij de Sungsang De mond van de rivier naar Palembang. tussen de loods en gezaghebber van de sloep Golconda, Pieter Bronkhorst, en een aankomend Buginees vaartuig dat weigerde onderzocht te worden, behandeld. fol. 1547 De nasleep daarvan aan het hof van Palembang is te vinden in de brief van de resident van 28 december 1762, in een verklaring en in het dagregister. Vervolgens is de loods naar het hof gezonden om genoegdoening te geven voor het doden van een Buginees. Daarmee is deze zaak wel afgedaan, maar de residenten is opgedragen om gezaghebbers van vaartuigen te verbieden onnodig geweld te gebruiken. Hoewel de visitatie gerechtvaardigd was, hoefde de djuragan bij weigering niet direct te worden doodgeschoten. De weigering had conform artikel 13 en 11 van het contract aan het opperhoofd, of aan de vertegenwoordiger van de sultan bij de mond van de Palembangse rivier gerapporteerd moeten worden. Uit het dagregister blijkt dat de groten met aanstootgevende en onheuse termen worden aangeduid. Om verwijdering te voorkomen moet dat vermeden worden. Naar aanleiding van dit voorval wezen de residenten erop dat op ieder vaartuig, fol. 1548 behalve de nu toegestane gezaghebber en tien man, een kwartiermeester nodig was om de gezaghebber bij afwezigheid te vervangen, de 
orde onder de bemanning te handhaven en de visitatie uit te voeren. Omdat dit redelijk is, mag de beste en bekwaamste uit de aanwezige matrozen als kwartiermeester worden aangesteld. In de laatstgenoemde brieven is opgemerkt dat uit de lijst van 11 mei bleek, dat voor 26 vaartuigen van de koning passen waren uitgegeven. Ze waren beladen met 7985 1/2 pikol peper en 17. 266 1/2 pikol tin, waardoor er voor de Burch maar 5000 pikol tin en 64 pikol witte peper over was en voor de Osdorp maar 4000 pikol tin. De bark Afrikaan keerde met 1000 pikol tin en 1037 pikol peper terug. Van de koningsschepen kwam er laat in augustus slechts één in Batavia aan, terwijl de overige wegens het verlopen van de moesson naar Palembang zijn teruggekeerd. fol. 1549 Op 23 augustus is besloten de Osdorp zo snel mogelijk te lossen en weer naar Palembang te zenden om zoveel mogelijk peper op te halen. De ballast zou daar verwijderd moeten worden en daartoe zou tin gebruikt kunnen worden. Op 31 augustus vertrok dit schip met bevel aan de residenten het zo snel mogelijk te laden, zodat het voor half oktober weer terug zou zijn en de peper nog met de eerste retourschepen naar Nederland verzonden zou kunnen worden. Ter betaling van de peper en het tin is 3 1/2 ton in Spaanse realen meegegeven. De Osdorp kwam op 28 oktober terug met slechts 1500 pikol tin, 544 pikol zwarte en 23 pikol witte peper. fol. 1550 Ook het geld kwam terug, omdat er daar een voorraad van ruim 4 ton aan Spaanse realen was. In hun brief van 30 september schreven de residenten dat zij de opdracht niet hadden kunnen uitvoeren. Zij rapporteerden in hun brief van eind augustus dat de sultan het voorstel van de eerste resident om de vaartuigen die waren teruggekeerd en nu bij Bangka lagen, weer de rivier van Palembang op te laten varen, had afgewezen. De peper had dan om smokkel te voorkomen in de loge van de Compagnie afgeleverd kunnen worden. De sultan zei dat zijn onderdanen niet durfden te smokkelen en dat de 25 vaartuigen zouden wachten totdat de moesson wat gevorderd zou zijn om dan met westenwind naar Batavia te gaan. Tot eind december 1763 zijn slechts 15 vaartuigen aangekomen met 4253 111/125 pikol peper en 8807 58/125 pikol tin. Het is duidelijk dat het bevel om na eind april geen passen meer af te geven, nagekomen moet worden. In de brief van 31 augustus is dit de residenten dringend opgedragen. fol. 1551 Hoewel de memorie van overgave van resident Huijbert Johan de Heere niet erg realistisch is, werd de residenten opgedragen deze na te volgen. De muren van de loge aan de noordwest- en zuidwestzijde en de woningen van dienaren en militairen mogen zo goedkoop, maar wel degelijk, gerepareerd en vernieuwd worden. Omdat geen begroting was gezonden, is daar alsnog om gevraagd, hoewel de residenten in hun brief van 30 september hebben aangevoerd dat ze deze niet hadden opgesteld, omdat ze vreesden dat, als iets werd aangeraakt, de rest ook zou omvallen. De residenten zonden tevens een tekening van de huidige situatie van de loge en van de voorgestelde wijzigingen. Er is toestemming gegeven om de christin en kind, die door de zeerover Soedien gevangen waren genomen en door de jonge koning van Indragiri tegen 100 Spaanse realen waren vrijgekocht, voor die som uit de slavernij te bevrijden en naar Batavia te zenden. De brief van de koning, met dankzegging voor de vorige brief met goede lessen en vermaningen, is op gepaste wijze beantwoord. fol. 1552 Resident Isaak Mens meldde in zijn aparte missive van 28 september 1763 dat) 
s Konings sendelingen en den kroonprins hem een en andermaal gevraagd hadden of er geen contanten aangebragt waren met Osdorp ter afbetaling van het bewuste thin en dat de laatste die betaling g'eyscht hadde, onder bijvoeging dat hij hoopte dat zulx tegen de gewone prijs van 15 rds. het picol zoude geschieden, en verzoek om deze regeering daarover te schrijven. Wijl zijn onderdanen daardoor niet alleen gebrek leden, maar zulks ook de peperculture zoude vertragen en een slegten oogst beloofde, hebben de gemelde resident zulx aangenomen. Terwijl verder bedeelt dat de kroonprins met zijne hoofden over dit articul dagelijx besoigneerden en in een bijeenkomst zig uytgelaten zoude hebben om de Compagnie even en in dier voegen te behandelen en in het toekomende jaar geen korl peper geven. 
Enige bevorderingen van personeel volgens het reglement zijn goedgekeurd. Bij 
besluit van 22 november 1763 is de invoer van textiel die niet van een merk is voorzien, verboden. Er is van de resident een brief van 16 november 1763 ontvangen, vergezeld van de negotieboekjes die per eind augustus 1763 zijn afgesloten. De staatrekening van Palembang over 1762/63 geeft als uitgaven fol. 1553 ƒ 29. 689 aan en aan inkomsten ƒ 1820, zodat het negatieve saldo ƒ 27. 869 is. Vergeleken met 1761/62 zijn de uitgaven met ƒ 5603 gestegen, hoofdzakelijk door reparaties, vooral aan sloepen en vaartuigen, maar ze zijn ƒ 283 lager dan bepaald in de memorie van bezuiniging. De inkomsten zijn in vergelijking met 1761/62 ƒ 3038 minder, maar nog wel ƒ 2103 meer dan de memorie van bezuiniging voorschrijft. Er is dus ten opzichte van 1761/62 een verslechtering van ƒ 8641. Op 27 oktober ankerde het Engelse schip de Revenge onder kapitein John Watson beneden de rivier voor de bank. Hij vroeg om water en levensmiddelen. Er is geantwoord dat de laatste schaars zijn. Toen dit schip de volgende dag zonder loodsen over de bank kwam en de Sungsang naderde, werd aan de patrouilleschepen opgedragen het niet binnen te loodsen, maar goed in de gaten te houden. Er moest de Engelsen gezegd worden dat fol. 1554 het schip niet de rivier mocht opvaren. De Revenge is op 2 november vertrokken en vervolgens te Batavia aangekomen. De konstabelsmaat Eduard de Tireltas en soldaat Herman Lausche, die met de Bataviase burger Charles Laugier zijn gedeserteerd, ankerden op Bangka bij Mentok. Ze vertelden dat Laugier op de rivier Indragriri door inlanders was vermoord. Ze zijn aan de officier overgedragen. De koning en de kroonprins zijn voor een tijdje naar de bovenlanden vertrokken. Toen de eerste resident de koning bezocht, verzocht hij of de leveranciers weer peper bij het pakhuis zouden kunnen aanleveren, omdat er geen voorraad meer was. Maar de koning zei dat hij dat evenmin had. 
Djambi fol. 1555 Uit dit kantoortje zijn slechts 2700 lb peper en vier slaven aangevoerd, en samen met een creditpost bedraagt dit ƒ 2585. Daarheen zijn 10 pakken Coromandelse, 4 pakken Bengaalse en 2 pakken Suratse textiel gezonden, enige benodigdheden etc. en ƒ 9600 aan 3000 Spaanse realen. Samen is dit voor een waarde van ƒ 35. 625. De brieven van de resident van 30 augustus 1762 en 28 februari, 16 april en 19 mei 1763 zijn behandeld op 4 januari, 12 april en 26 augustus 1763. Er is geantwoord in brieven van 31 januari, 15 april en 27 augustus 1763. Men is ontsticht dat het hof zo weinig hulp verleende bij het terugkrijgen van negen weggelopen slaven. De resident is opgedragen dit aan de vorst over te brengen en nadrukkelijk te zeggen dat, zoals beloofd, loyale hulp wordt verwacht. Zo niet, dan zal men tot andere, zeer onaangename, fol. 1556 maatregelen moeten overgaan. Als vervolg op de dreigende taal aan de hoofden mag de resident, om de schade te verhalen, alle vaartuigen aanhouden, als ze zich niet naar vermogen inspannen om de slaven terug te vinden. Omdat dit met de vorst nog niet vlotte, is het goedgekeurd dat de resident hem bij terugkeer uit de bovenlanden is tegemoet gereisd om hem te spreken. Zo hoefde de vorst niet in het fort te worden ontvangen. Zo'n bezoek moet voortaan voorkomen worden. Als het onvermijdelijk is, dan moet men de nodige maatregelen nemen. Het is goedgekeurd dat een verzoek van de vorst aan de Compagnie om een tweede fort, of woning aan de monding van de kleine Kumpeh, of in zijn dorp, te bouwen, is afgewezen. De resident is opgedragen de vorst mede te delen dat dit nooit zal gebeuren. fol. 1557 Dit is hem ook geschreven en dat men op de Kumpeh zal blijven op de huidige voet. De resident moet erop aandringen dat de koning blijft bij de artikelen in zijn brief van 28 februari. Hij had zich daar niet over kunnen uitlaten, voordat hij van de Compagnie antwoord op zijn verzoek had. De resident is voorgehouden dat men hoopt, dat als hij met beleid op de aanvaarding van de artikelen aandringt, de zaken in Djambi tot een goed einde zullen komen.) 
Wij hebben om die reeden niet alleen vooralsnog afgezien van sijn voorstel bij missive van den 28 e februarij om de rivier ten eenemaal te sluyten en geene vaartuygen na boven of beneden te laten passeeren, om den vorst door kragtdadiger middelen te constringeeren tot het aanneemen der voorwaarden, maar ook van een diergelijk voorstel, gedaan bij brief van den 19 e may, om de Jambijse rivier door twee welgemonteerde vaartuygen te laten sluyten en geen vaartuyg na boven te laten gaan, mitsgaders de geheele soom der Jambijse revier tot aan Tonkas toe door een kruysser te bekruyssen, geduurende anderhalf jaar, teneynde den Jambijnees door afsnijding van allen toevoer gedwee te maken, en alle attentaten van buyten te resisteeren, als niet noodsakelijk of raadsaam geoordeelt hebbende vooreerst tot sulke middelen van klem over te gaan. 
De resident is bevolen het gedrag van de koning scherp in de gaten te houden en daarover te rapporteren. Men veronderstelt dat de koning na ontvangst van de brief van de Hoge Regering tot betere gedachten zal komen. De maatregelen die wegens de zeeroverij van panglima Soedien en de geruchten dat hij een aanval op het fort van de Compagnie zou willen doen, door de resident zijn genomen, zijn effectief en voldoende. Men moet tegen alle aanvallen van binnen en buiten op zijn hoede zijn, maar zulke zeeschuimers niet gaan opzoeken. Het is niet geheel ongegrond om achter de uitwisseling van gezanten tussen Radja Adjie van Riau en de koning van Djambi een complot tegen de Compagnie te vermoeden. Dat schreef de resident in zijn brieven van 16 april en 19 mei 1763. Dit is wel wat overdreven, fol. 1559 ook als er een grote zaak in het geding zou zijn. Toch getuigt het besluit van de resident om niet meer dan twee vaartuigen met 20 man van Radja Adjie de rivier op te laten varen, van de nodige voorzichtigheid. Het openen en lezen van zijn brieven aan de koning ging evenwel te ver. Dat past slechts bij direct gevaar. Dat in de brief van 30 augustus 1762 wordt gefeliciteerd met de voltooiing van het fortje is prematuur, daar tevens wordt gemeld wat er nog aan ontbreekt, zoals de kruitkelder. Het had beter achterwege kunnen blijven en men had de opzichter van het werk Jean Guillaume d'Arnaut, in plaats van hem naar Batavia te laten terugkeren, beter daar kunnen houden. Daarom wordt hij weer naar Djambi gestuurd om niet alleen de muren en wallen van het fort fol. 1560 drie voet hoger te laten opmetselen, maar ook om het werk te voltooien. Daarvoor is de nodige kalk en hout opgestuurd en bevolen de stenen ter plaatse te laten maken. Het hout dat nog nodig is, kan, mits tegen een redelijke prijs, eveneens daar gekocht worden. Er is de resident toestemming gegeven om aan degenen die aan de publieke werken hebben gearbeid, drie stuivers per dag te betalen. Er kan ook, aannemende dat daardoor geen onnodige kosten worden gemaakt, rondom het fort een gracht van 12 voet diep en 13 1/2 voet breed gegraven worden. Na voltooiing moet de resident een specificatie van de kosten zenden met een berekening wat aan de 10 en aan huurlonen aan ambachtslieden aan D'Arnaut toekomt. Daarover en over de totale kosten kan dan een besluit genomen worden. D'Arnaut is nogmaals aangespoord vooral zuinig te zijn. Maar uiteindelijk kon hij niet afreizen, omdat hij in Bantam voor de vestingwerken nodig was. Te Djambi was hij minder nodig, omdat resident Ajax Fredrik van Solms met de gezonden en door D'Arnaut achtergelaten papieren fol. 1561 het fort, inclusief de kruitkelder, wel kan voltooien. De door zware lekkage onbruikbare tandjungpura moet opgehaald en gerepareerd worden. Als dat niet meer mogelijk is, moet ermee gebeuren wat het voordeligste is. De sloep de Leguaan was voor reparatie naar Batavia gezonden, maar kon de reis niet volbrengen en is naar Palembang teruggekeerd en daar gerepareerd. Samen met de sloep Nachtegaal is deze nu te Djambi. Omdat beide gebrekkig zijn hersteld, is de bark Leervis met enige contanten en bestelde goederen daarheen gestuurd. De sloepen moeten naar Batavia worden gezonden en de Leervis, die voor negen maanden proviand heeft, moet te Djambi blijven totdat ze wordt afgelost. Als de resident het absoluut nodig vindt, mag hij daarnaast desnoods één vaartuig te Djambi houden. Wegens gebrek aan zeevarenden zijn op de Leguaan vier inlandse matrozen, voor rsd 4 per maand en rijst, aangenomen. fol. 1562 In de brief van 15 april 1763 kreeg de resident instructies hoe ernstig verlies te voorkomen, wanneer de vaatjes buskruit worden opengeslagen en het kruit gekeerd wordt. De afschrijving van 3000 pond rijst is goedgekeurd. Deze bleek, door het opbergen ervan in de bark Afrikaan tijdens de actie van de zeerover Soedien en bij terugkomst werd opgeslagen in het pakhuis, bedorven en onbruikbaar te zijn. Eveneens mag 4000 lb droge vis worden 
afgeschreven. Deze had wegens het voortdurend regenachtige weer niet goed gedroogd en gelucht kunnen worden, waardoor ze stonk en niet meer gebruikt kon worden en daarom in zee is geworpen. Aanbevolen wordt om een bedrag van ƒ 212, dat de waarde is van een bedrag in contanten en enige geweren, dat verstrekt is aan een man uit Menangkabwa, maar die sindsdien onvindbaar is, binnenlijns te laten voortlopen, in de hoop dat er nog iets van te achterhalen is. Met verwondering is opgemerkt dat volgens de opgave bij de brief van 28 februari 1763 de uitgaven in 1761/62 de excessieve som van ƒ 22. 760 bedroegen. Hierover wordt besloten, als het rapport van de visitateur-generaal is ontvangen. De resident moet de nog niet vereffende negotie- en soldijboekjes onverwijld in orde brengen en naar Batavia zenden. fol. 1563 Voortaan dient hij oplettender te zijn. Er zijn 200 zegels voor de passen gezonden. Om de kleine handelaar niet te zeer te belasten dienen ze met mate te worden gebruikt. Op hun verzoek en voor hun rekening zijn er enige goederen voor de koning en de groten gestuurd. De resident zegt dat ze met voordeel te verkopen zijn. Dat om het aanbod te bevorderen peper tegen 4 3/8 Spaanse reaal, of ƒ 14,- het pikol, is ingekocht, werd goedgekeurd. Deze prijs is echter ƒ 2,- het pikol hoger dan in Palembang en in het contract van Djambi uit 1722 is het op 3 3/4 Spaanse reaal, of rsd 5,-, het pikol bepaald. De resident moet zich voortaan daaraan houden. Enige kleine bevorderingen van lagere dienaren zijn goedgekeurd en ter vervanging van vertrokken en overleden personen zijn 11 militairen gezonden. Het verbod van 22 november 1763 op de invoer van textiel die niet van een merk is voorzien, is ook van toepassing op Djambi verklaard. 
Siam fol. 1564 In de brief van eind december 1762 werd vermeld dat bij de phra-klang tevergeefs was getracht de prijs van tin, sapanhout en olifantstanden te verlagen. Daar is ook gesproken over de koers van contanten en de restitutie van zoekgeraakte contanten en koopwaren tijdens de onlusten bij de inval van de Birmezen. Uit de brieven van 28 januari en 10 februari 1763 blijkt dat er van de phra-klang geen positieve reactie kwam op de herhaalde verzoeken van resident Anthonij Abraham Werndley. Hij sloeg geen acht op alle manieren om aandacht te schenken aan de punten van verleden jaar. De bovengenoemde prijzen zijn niet verminderd, noch zijn de geroofde goederen, zoals de partijen tin in beheer bij de luang krai teruggegeven, evenmin als de dukatons die door de vrouw Nangpaan in bewaring zijn genomen. De luang krai was nog wel op grond van drie beëdigde verklaringen door de Siamese rechter veroordeeld om negen grote en acht kleine schuiten fol. 1565 en 101 butir tin af te geven. Al zou Nangpaan te overtuigen zijn van het bezit van de dukatons, er valt bij haar toch niets te halen. Op 26 juli 1763 is dit alles zo somber ingezien, dat er niets goeds van kan worden verwacht. Toch moet de resident doorgaan te proberen het grootste deel terug te krijgen. Op desbetreffende vraag van de resident is hem nogmaals bevolen om het tin dat als geschenk is ontvangen, voor ƒ 35,- en het sapanhout voor ƒ 3,- in te boeken. Het sapanhout dat wordt ingekocht, moet echter op de huidige prijs gehandhaafd blijven. Men heeft ook vastgehouden aan de vorig jaar gegeven toestemming om ƒ 14. 514 af te schrijven voor van de koning en de phra-klang minder ontvangen dan gegeven geschenken. Dit is volgens de daar gebruikelijke taxatie. fol. 1566 Deze afboeking geschiedt in het algemeen en niet op specifieke geschenken, op grond van een bericht van de visitateur-generaal, dat naar de resident is gezonden. Daaruit blijkt tevens dat de koning in het afgesloten boekjaar opnieuw voor ƒ 445 teveel is gedebiteerd. Dat wordt op die inkomsten en uitgaven afgeboekt en de vorst en phra-klang mogen voor niet meer dan de taxatie gedebiteerd worden. Het lagere rendement moet jaarlijks als een reëel verlies worden geboekt. De resident is nadrukkelijk bevolen om de resterende schulden betreffende textiel en goederen als geschenk gegeven, die van de rekening van 1760/61 op die van 1761/62 waren overgeboekt, in te vorderen. Daarom is het juist dat de resident de phra-klang heeft verzekerd dat er niets van de textiel die met de Gustaaf Willem is aangevoerd, wordt afgegeven, voordat er zoveel sapanhout is geleverd fol. 1567 dat dit schip vol beladen naar Batavia kan terugkeren.) 
Gemerkt w' al geen gepaster middel om een effen reecquening te houden wisten uyt te denken; indien de zaak maar met wat meer hertelijkheyd was getracteert geworden; dat we hem bij alle gelegentheyd hebben aanbevoolen, met verdere qualificatie om met de opgemelte doecken en de overgezondene geschencken soodanig te handelen, als het meeste intrest van de Compagnie zal komen te vereysschen. Onder deze mits dat, soolang de voorige geschenken van den koning en bercquelang niet mogten verevent zijn, van de laastgemelte niet zal dienen gerept te werden. Ten fine daarmede soodanigen uytweg te kunnen soeken, als w' ten aanzien van de soo even geciteerde geschenken hebben aangehaalt. Om welke reden men ook daarvan geen mentie heeft gemaakt bij de brieven aan den koning of bercquelang gerigt. 
Men is er zeer over ontsticht dat Anthonij Abraham Werndley, tegen de bevelen van vorig jaar in, de extracten uit de brieven uit Nederland bij de bijlagen had meegestuurd in plaats van ze in te voegen en in de marge te beantwoorden. In de veronderstelling dat hij zo'n slordigheid niet zal herhalen, laat men het nu passeren. fol. 1568 Het is onbezonnen dat de jaarlijkse uitgaven op ƒ 7601,- zijn begroot. Ze zijn op ƒ 8498 uitgekomen, wat ƒ 1870 meer is dan het voorafgaande jaar, toen ze ƒ 6628 hebben bedragen. Het was nog zo nadrukkelijk gesommeerd ze op ƒ 4000,- te houden. De uitrusting van de Borssele en Osdorp bedroeg ƒ 2049. Als die van de uitgaven worden afgetrokken dan bedragen die ƒ 6459 Ten rechte ƒ 6449, wat de vermindering op ƒ 179 brengt. wat maar ƒ 168 minder dan het voorafgaande jaar is. Dat is nog altijd veel meer dan de memorie van bezuiniging voorschrijft. Daarom is op 8 augustus 1763 voorlopig besloten, en op 16 augustus aan de resident opgedragen, de kosten van dit kantoor terug te brengen tot ƒ 2790,-. De overtollige dienaren en bezittingen moeten overgezonden worden, maar wie vrijburger wil worden, kan blijven. Hun gage moet dan wel vanaf de ontvangst van dit bevel beëindigd worden. fol. 1569 Om deze bezuiniging door te voeren is assistent Van den Berg naar Siam gezonden. De geschenken door Anthonij Abraham Werndley aan de phra-klang gegeven t. w. v. ƒ 320,- zijn nog goedgekeurd, maar in het vervolg moet dergelijke bedelarij maar kordaat worden afgewezen met het argument dat geschenken verboden waren. Dat de resident het goud- en zilverdraad dat de phra-klang had teruggezonden, voor ƒ 309, of met 57 1/4 % winst heeft verkocht, is een goede zaak. Wat de particuliere vaart betreft verzocht de gouverneur van Madras aan de koning of er een loge te Mergui gesticht mocht worden. Hierover is de resident het nodige geschreven. Van het timmerwerk en de reparaties zijn de uitgaven voor het zeehoofd voor de loge van ƒ 667 en de herstelwerkzaamheden betreffende de vervallen muren, vloeren en vensterramen goedgekeurd. Maar nu moet men blijven bij het bedrag dat daarvoor is uitgetrokken. Daarvoor kan jaarlijks heel wat gerepareerd worden. fol. 1570 Omdat dit toch nog een aanzienlijk bedrag is en het kantoor weinig winst geeft, is de resident gevraagd naar waarheid en uitgebreid te berichten of hij zich niet kan behelpen met een particulier huis, zoals veel andere bewoners. Ook is gevraagd of de pakhuizen en de loge dan niet verkocht kunnen worden, zodat de kosten dan volgens verwachting zullen dalen. Resident Anthonij Abraham Werndley becommentarieerde in de marge het rapport van de advocaat-fiscaal ten laste van de assistent Nicolaas van Berendregt. Omdat hij vier zakken met dukatons aan de matrozen Johannes de Ruyter en Willem van Essenhorst zou hebben overhandigd, zijn deze personen ter opheldering naar Batavia opgeroepen. De verantwoording die van Van Berendregt was gevraagd, is op 16 augustus 1763 behandeld. Er is besloten deze aan de resident te sturen en hem op te dragen de daarin genoemde assistent Bang en de matrozen Hendrik Canter en Jan Cornelis Munnick aan boord van het schip de Jager te verhoren. fol. 1571 De punten van de ondervraging, zo nodig onder ede, zijn schriftelijk aan de gezagvoerders meegegeven. Van Berendregt berichtte ook dat er een tekort van 120 pond gomlak op stokjes en van 78. 815 pond sapanhout was. De resident had 
daar commentaar op geleverd. Op 15 maart 1763 is besloten om de visitateur-generaal nader onderzoek te laten doen. Toen op 19 april de bewering van Nicolaas van Berendregt dat een overschot van 12 pond honing hem niet ten goede was gekomen, werd behandeld, bleek de Compagnie daarbij voor ƒ 1702 benadeeld te zijn. Toen is besloten dit voor ieder de helft aan Anthonij Abraham Werndley en Van Berendregt in rekening te brengen. Op grond van de brief van Werndley van 28 januari 1763 is, nadat hij daar driemaal om had gevraagd, aan Van Berendregt uit Compagnies kas ƒ 7040 toegestaan. Werndley had die hem ten goede gebracht. Daarop wordt gekort wat hem in rekening is gebracht en het rendement van teveel genoten emolumenten overeenkomstig de besluiten van 28 mei 1762 en 1 februari 1763. fol. 1572 Tevens is bevolen om aan Van Berendregt bij gelegenheid de spiegel en twee koperen hanglampen toe te sturen die in Siam in beslag waren genomen. Maar er is besloten om de wapens, bestaande uit 8 snaphanen, 5 donderbussen, 2 draaibassen, 2 houwers, 2 pistolen en 21 assegaaien, die aan hem waren toegezonden, te taxeren en het bedrag aan hem uit te betalen. In 1762/63 bracht de handel ƒ 12. 953 op. De resident hoopte dat die na het vertrek van de Kasteel van Tilburg goedgekeurd zou worden. In hun brief van 9 oktober 1760 hadden Heren XVII geklaagd dat de guttegom bruin was, te lang en van slechte kwaliteit. Naar aanleiding daarvan is de resident geschreven dat men niet erg tevreden is over de redenen die hij hiervoor aanvoerde, en evenmin dat hij 850 pond meer dan de bestelling van Heren XVII had ingekocht, terwijl herhaaldelijk is bevolen zich strikt aan de gevraagde hoeveelheid en kwaliteit te houden. Maar gedane zaken nemen geen keer. Deze partij wordt naar Nederland gestuurd en de gevolgen zijn voor rekening van de resident, totdat Heren XVII daarover een definitief besluit hebben genomen. fol. 1573 De generale restanten per eind augustus 1763 bedragen ƒ 164. 152. Met bevreemding is in een openstaande rekening van winst en verlies gezien dat er, buiten wat aan de gedode resident Nicolaas Bang toebehoorde, bij de inval van de Birmezen een verlies van ƒ 33. 198 is geleden. Dit is temeer onbegrijpelijk, omdat assistent Nicolaas van Berendregt wel voor zijn bezittingen wist te zorgen, wat ten gunste van hem door de resident was overgenomen. Uit de rekening die resident Werndley zond, blijkt dat de situatie voor het personeel en de Compagnie niet zo rampzalig is geweest, als die in de brief van Van Berendregt van 30 november 1760 werd beschreven. Omvangrijke goederen als 16 kojang padi, 398 flessen arak, 3120 lb tin en wat kleinigheden, werden in veiligheid gebracht. Deze verdachte zaak had door resident Werndley direct bij aankomst onderzocht moeten worden. De resident kan genoemd verlies in zijn boekjes afschrijven en binnenlijns laten voortlopen. fol. 1574 Nader onderzoek en terugvordering worden hem dringend aanbevolen.) 
En somede om, in cas van een naderen inval door de Barmas in het Siamse rijk, of bij overrompeling van de stad Judja, sig in allen gevalle te houden buiten de troubelen, sonder in gemelte rijk eenige noodeloose uytgaven meer te doen. Ten blijcken van onsen ernst om de Compagnie eens te ontheffen van den last die z' sooveel jaren op hoop van eenige verbetering in haren handel op dit rijk heeft gedragen. Om welcke reeden men voor de belangen der maatschappije van den resident al teffens heeft gerequireert een omstandig berigt, of men, door het cannaal van particuliere buyten eenige lasten van de Compagnie, vandaar niet 's jaarlijks sou kunnen bekomen 6 à 7000 picols sappanhout, al was het tegens ƒ 5 ieder picol van 125 ponden, onder versekering dat voor den invoer alhier ter plaatse geen pagt, of waaggeld soude behoeven voldaan te werden, soomeede de gewone 10. 000 ponden geconfijte gember en de ordinaire quantiteyd roggevellen. 
Dat is voordeliger dan jaarlijks een schip te zenden. Met aanplakbiljetten zijn particulieren te Batavia opgeroepen, of zij het genoemde sapanhout willen leveren. In de hoop dat Heren XVII dit zullen goedkeuren, zal er bovendien geen atjar, bamboe, limoen en rode areka kalk meer naar Siam gezonden worden. fol. 1575 Er wordt verwezen naar de vergadering van 26 juli 1763 over Siam, de brieven gewisseld met de koning en de phra-klang en naar de rondschrijfbrief van 14 juni 1763, waarin de benoeming van Petrus Albertus van 
der Parra tot gouverneur-generaal aan de resident wordt bericht. Het bedrag van ƒ 320,- dat daarbij wordt verstrekt, is tot de helft teruggebracht. Van de besteding wordt een opgave verwacht. De koopwaren, geschenken en huishoudelijke zaken die op 17 augustus 1763 met de Jager naar Siam zijn verzonden, bestaan uit) 
20 pees hamans fijne met goude hoofden 20 ,, cassas ,, ,, ,, ,, 20 ,, moerissen extra fijne cust 1000 ,, moeris roode cust 560 ,, salempoeris roode cust 19. 342 lb. poedersuyker 1 carbas met roosewater 1 kelder jenever 1 dito brandewijn 1 dito gedisteleerde wateren Hollands mitsgaders in geschenk voor den koning en berquelang, als voor den koning 39 ellen laken purper violet 35 1/2 ,, dito groene 23 3/4 ,, goude passement 19 3/4 ,, silvere dito 4 pees allegiassen met goud en silver streepen 4 ,, tokassen ,, dito ,, dito dito 4 ,, bethilles supra fijne cust 4 ,, armosijnen effene dubbelde Bengaals 4 ,, chitsen fijne cust 4 ,, cassas fijne Bengaals 52 lb. specerijen in zoort 100 flessen roosewater, en voor den bercquelang 40 1/2 ellen laken lavendel coleur 8 3/4 ,, goud passement 19 3/4 ,, silver dito 2 pees allegiassen met goud en zilvere streepen 2 ,, tokassen ,, dito ,, dito dito 2 ,, armosijnen effene dubbelde Bengaals 2 ,, chitsen fijne cust 2 ,, bethilles supra fijne cust 2 ,, cassas fijne Bengaals 34 lb. specerijen in zoort 50 flessen roosewater renderende tesamen ƒ 24. 092, 8,-. Fol. 1575r-v. Japan (fol. 1576 Er wordt verwezen naar de brieven van 18 januari, 10 mei en 18 oktober 1763. Met de Leimuiden en Enkhuizen is op 15 juni 1763 naar Japan verzonden) 91 pees laken in zoort 279 ,, lakenrassen 20 ,, imperialen 11. 418 lb. quikzilver 300 vellen goudleer 22 kisten en pakken met diverse Bengaalse zijde stoffen en lijwaten 49 pakken Cormandelse lijwaten 12. 000 pees roggevellen 950. 623 lb. zuyker 800. 000 ,, sappanhout Siams 10. 000 ,, peper 125 ,, champhur Baros 8909 1/2 lb. eliphantstanden 8052 lb. garrioffelnagulen 
alles nevens diverse kleenigheeden en provisiën sommeerende ƒ 349. 449, 7,-. 
In de vergadering van 22 april is met genoegen geconstateerd dat de handel net als vroeger is verlopen. Maar 500 pikol plaatkoper die in de reeds vele malen afgekeurde vorm gegoten was, moest voor particuliere rekening geaccepteerd worden. De dienaren konden enerzijds de Japanners niet overhalen om het volgens de monsters van het vorige jaar aan te maken, anderzijds had de gouverneur van Nagasaki zeer op de acceptatie aangedrongen. Met dit grillige volk fol. 1577 kan men in het algemeen niet al te zeer op zijn stuk blijven staan. In de hoop dat het de laatste keer zal zijn, is het maar weer geaccepteerd. Om aan de Japanse luimen tegemoet te komen is met een kleinere hoeveelheid, namelijk 10. 000 pond, genoegen genomen, als de platen maar overeenkomstig het monster zo dun waren geslagen als beloofd was. Zij kunnen in Batavia en elders als klein koperwerk dienen dat in de huishouding wordt gebruikt. Omdat de gouverneur niet zoveel suiker als eerder wilde aannemen, is op verzoek van het bestuur maar 900. 000 lb gezonden. Helaas is van de goederen van vorig jaar 724 vellen goudleer, 100 stuks bandanas, 700 stuks katoen gescheld en 1183 stuks sitsen teruggezonden. De laatsten konden te Batavia met een aanzienlijke winst verkocht worden. fol. 1578 De staatrekening over 1762 geeft aan inkomsten uit verkoop ƒ 374. 021 aan en aan uitgaven voor inkoop ƒ 282. 119, zodat het bruto saldo ƒ 91. 902 is. Daarbij komen gewone inkomsten van ƒ 136. 300,-, wat ƒ 228. 202 maakt. Afgeschreven moet worden op winst en verlies ƒ 63. 460, wat een winst van ƒ 164. 742 geeft, ofwel 58 3/4 De uitgaven bedroegen ƒ 117. 050, zodat het positieve saldo ƒ 47. 692 bedraagt. De inkomsten waren in vergelijking met vorig jaar ƒ 16. 124 meer en de uitgaven ƒ 1822 minder. Het bestuur is daarom geprezen. Het is aangespoord de uitgaven verder terug te brengen, waartoe de vermindering van het aantal schrijvers tot twaalf zal bijdragen. Dit is al vastgelegd in de overwegingen van raad ordinaris Huijbert Willem van Bazel, die dit voorjaar naar Heren XVII werden gezonden. De geschenken bedroegen bij inkoop ƒ 57. 462 en bij verkoop ƒ 55. 746, wat bij inkoop ƒ 1788 en bij verkoop ƒ 4959 minder is dan verleden jaar. Dat is veroorzaakt door het overlijden van zowel de oude keizer als de kroonprins. fol. 1579 Daardoor hoefde het contrageschenk van zijden kamerjaponnen maar 30 stuks te bedragen. De kosten van de hofreis waren ƒ 23. 172, ofwel ƒ 67 meer dan het vorige jaar. Dit komt door het maken van een nieuw schanskleed Schanskleed, een kleed gespannen langs de verschansing of reling. . Het repareren van gebouwen en kleine vaartuigen kostte ƒ 775, wat een vermindering van ƒ 184 is. De jaarlijkse opgave van de algemene verwerving in en vervoer uit Japan van kamfer en koper, waarom Heren XVII hadden gevraagd, is nu in de brief van 2 december 1762 veel beter gebeurd dan de vorige keer. Het vervoer van koper door particulieren is niet, zoals in de laatste generale beschrijving, op een onbegrijpelijke 900 pikol gesteld, maar op 500 pikol. Overigens komt alles overeen met wat in de generale beschrijving van eind december 1761 staat. Met de terugkomst van de Leimuiden en Enkhuizen op respectievelijk 17 en 19 december fol. 1580 kwam nog een brief van 6 november binnen en het gebruikelijke rapport van het aftredende opperhoofd. De handel is vreedzaam en voordelig verlopen, niettegenstaande, volgens de wens van Heren XVII, de goederen voor Nederland voor de eerste maal voor ruim 22 3/4 in rekening zijn gebracht. De inkomsten waren ƒ 36. 373, of ruim 12 
meer dan de uitgaven en de gebruikelijke 11. 000 kisten staafkoper die zijn ingekocht. Er is geen plaatkoper aangevoerd, omdat het bestuur de ƒ 82, 16,- de 120 lb voor koper van de gewenste dunte te duur vond. In plaats daarvan kon het Japanse bestuur staafkoper leveren. 
Malakka fol. 1581 De vorige berichten zijn te vinden in de brieven van 10 mei en 18 oktober 1763. Uit Malakka kwamen brieven van 14 oktober, 16 november, 24 december 1762, en van 29 maart 1763 binnen. Daarop is op 14 juli 1763 geantwoord. Er kwam ook nog een brief van 17 oktober 1763 aan, die nog niet werd beantwoord. Dit jaar is voor een waarde van ƒ 10. 866 uit Malakka aangevoerd. Het bestond uit: 294. 092 lb tin, waarvan 192. 550 1/2 lb in blokken en 101. 541 1/2 lb in inktkokers, 850 lb gele aarde en 39 stuks divers masthout en rondhout, alsmede diverse onbruikbare wapens en andere goederen. Met de bark Zeepaard en het schip Huis te Manpad is daarheen gezonden voor een waarde van ƒ 307. 581. Het bestond uit 60. 000 nieuwe ronde realen van achten, 102 stuks groene Suratse zijden patholen, fol. 1582 100 stuks Nangkings linnen, 10 stuks Bengaalse hammans, 10 stuks beschilderde Coromandelse sitsen, 10 stuks Bengaalse douriassen, 80 stuks gewone Coromandelse gebleekte guinees, 120 stuks grove Suratse niquaniassen, alsmede enige levensmiddelen en andere benodigdheden. Over schepen en vaartuigen valt te melden dat de Huis te Manpad in het voorjaar behouden uit Malakka is teruggekomen. In september vertrok het weer daarheen, voorzien van een lastpoort om masthouten naar Batavia te vervoeren. Bovendien keerden de barken Kaaskoper, Vrijheid en Zeepaard, met de roeigalei en de pantjalang Standvastigheid vandaar terug. Het bestuur te Malakka beschikt dus slechts over de pantjalangs Rustenburg en Buitenzorg. De Kaaskoper is bij besluit van 15 november 1763 als geheel versleten voor de sloop verkocht. Dat is ook met de roeigalei en de Standvastigheid geschied, nadat de laatste nog naar Palembang was geweest. In plaats van de Kaaskoper is de weerbare en sterke bark Zeepaard fol. 1583 naar Malakka gezonden. Maar het besluit van 16 mei de sloep te sturen waarom was verzocht, kon wegens gebrek aan een deugdelijk exemplaar niet worden uitgevoerd. Over in- en afschrijvingen, belastingen en vergoedingen werd in de generale missive van verleden jaar gemeld dat het vaartuig en de goederen, die aan pakhuismeester De Wend toebehoorden en die door Radja Mahmud in 1759 waren buitgemaakt, op rsd 915 begroot waren. De afdoening was aan het bestuur opgedragen. Het bestuur heeft in een brief van 24 december 1762 gemeld dat twee maritieme deskundigen dit bedrag niet excessief vonden. De vordering is daarop vastgesteld. De overleden onderkoopman Johan Gilbert was belast met rsd 496 voor zijn deel in het zonder toestemming naar China zenden van de Kievitsheuvel. Volgens de brief van 24 december 1762 betaalde zijn weduwe dit bedrag. Met een weigering van het verzoek tot ontheffing, is in de brief van 2 september bevolen om de licentmeester Everhard Cramer in zijn vorige functie van fol. 1584 soldijboekhouder te belasten met ƒ 6438 voor zijn aandeel in duidelijke fouten met de soldij, en de weduwe van onderkoopman Arij Verbrugge voor ƒ 2198. Voorafgaande aan deze beslissing is er een bericht van het opperhoofd van de loge gevraagd, dat uitvoerig in de vergadering van 26 juli 1763 is behandeld. In de vergadering van 16 mei is opperkoopman Noël Anthon Lebek ontheven van een klein tekort op foelie. Hoewel het vreemd is dat hij daar 18 maanden later mee kwam, is goedgekeurd dat het bestuur bij resolutie van 17 december 1762 aan kapitein Jan Jansz. Visboom op zijn eis van rsd 500 voor wat hij toelegde op de expeditie naar Siak, rsd 350, of rsd 50 per maand, als douceur heeft uitgekeerd. Als kapitein Visboom al eerder een douceur heeft ontvangen, dan vervalt deze toestemming. In de vergaderingen van 17 mei en 7 juni 1763 is de zaak betreffende de pachter van de tol Mutu Mara Chittij afgehandeld. fol. 1585 Bij brief van 9 oktober 1759 was hem op zijn schuld uit 1757 een kwijtschelding van rsd 10. 000 verleend, maar het bestuur had daar rsd 2500 op ingehouden. Het baseerde dat op de voorwaarde dat wel alles wat reeds als levensonderhoud aan de dienaren te Malakka was uitbetaald, aan de Compagnie terugbetaald moest worden. Dat moesten de dienaren, die het volgens het bericht van 24 december 1762 in 1757 genoten hadden, echter terugbetalen. Als het ten laste van Mutu Mara Chittij gekomen zou moeten zijn, dan zou er zeker maar rsd 7500 kwijtgescholden zijn. Het bestuur voerde bovendien in zijn brief van 24 december 1762 aan dat Mutu Mara Chittij een vermogend man is. fol. 1586 Waarom had het dan in zijn brief van 10 maart 1759 de kwijtschelding zozeer ondersteund. Die was ter wille van de lieve vrede toegestaan. Het bestuur had de bevelen plichtsgetrouw moeten uitvoeren en niet, wat de dienaren als middel van bestaan uit de pacht zouden krijgen, moeten uitbetalen voordat die pacht daadwerkelijk ontvangen was. De Compagnie ondervond daarvan schade en de dienaren genoten voordeel. Daarom is op 16 mei 1763 besloten dat ook de rsd 2500 moet worden kwijtgescholden, maar wel ten laste van de betrokken dienaren. Bij besluit van 7 juni is evewel rsd 1593 3/4 voor rekening van Mutu Mara Chittij gelaten, omdat van de dienaren die moeten betalen, er enige reeds zijn gerepatrieerd, of overleden. fol. 1587 Voordat er een besluit over wordt genomen, wenst men een beëdigde verklaring over de beschadigde textiel die bij het transport van de hoofdadministratie, naar opperkoopman Godfried Kretschmar, is gebleken. In de brief van 31 december 1762 zijn bij de inlandse zaken reeds de maatregelen van het bestuur voor de opvolging van Radja Alam, die ziek is, door zijn zoon Radja Mahmud Ali besproken. De brief van 29 maart 1763 uit Malakka meldt dat Radja Mahmud Ali verschenen is in Malakka en op 12 maart op de koran heeft gezworen dat hij het verdrag, dat met zijn vader was gesloten, zou nakomen. In een tweede akte beloofde hij dat hij de schulden van zijn vader, als die bij diens dood nog niet vereffend waren, zou voldoen. Na een aanmaning door onderkoopman Everhard Cramer, vroeg Radja Alam zelf nog uitstel van betaling, omdat van de drie jaar waarin hij zijn schuld zou delgen, er pas twee verlopen jaren. In de brief van 14 juli is erop aangedrongen aflossing te blijven vragen. Het is goed dat het verzoek van de jonge vorst, die op 19 maart Malakka weer heeft verlaten, fol. 1588 om 2000 Spaanse realen te leen te krijgen en 100 vaten buskruit is afgeslagen, maar drie passen voor drie schepen naar Java's Oostkust konden moeilijk geweigerd worden. Het bestuur daar is daarvan op de hoogte gebracht en Malakka is geschreven dat, op grond van artikel 7 van het verdrag met Radja Alam van 16 januari 1761 en de aanvaarding daarvan door zijn zoon, en waarschijnlijke erfgenaam, op 12 maart 1763, voortaan maar voor twee schepen passen mochten worden verstrekt. Het verzoek van Radja Alam om van de betaling van vier 8-ponders die bij Pulau Pintu Gedong verloren gingen, ontslagen te worden is beleefd afgewezen. Er is op betaling, en liever nog op restitutie ervan, aangedrongen.) 
Zijne Hoogheyd wijders bedankende voor de hem bij onzen brief van den eersten september 1762 verleende permissie tot heffing van 5 percento tol van de Javasche en Bataviasche vaartuygen die op Siac ten handel komen, is deswegens bij ons jongst antwoord onze verwondering betuygd, vermits onze vergunning bij geduide brief maar van 2 percento spreekt. Dit bracht ons dierhalven in de verbeelding alsof er wel een abuys in 't Maleydse translaat mogte begaan zijn, hoewel in allen gevalle er weynig op aan sal koomen. Want hoe hooger de tol op Siac geheeven word, hoe meer de vaart op die plaats, die niet als tol nadeel van den handel op Malacca strekken kan, zal afneemen. 
Uit de brief van 29 maart 1763 blijkt dat de geschillen van Radja Alam met de commandant van Pulau Pintu Gedong, die misschien wat te strikt op de naleving van het verdrag stond, naar tevredenheid van de vorst zijn geregeld. Volgens die van 7 oktober) 
was Zijne Hoogheyd naar de Siacsche bovenlanden getrokken en had Pattapahan met eenige daaromstreeks leggende negorijen onder zijne gehoorsaamheyd gebragt. Dog de ministers meenen dat de vorst van Pagar Oedjong, waaronder de verwonnen plaatsen gestaan hebben, zig wel tegen Radja Alam versetten zal en hadden Zijne Hoogheyd ook die expeditie, dog vrugteloos, afgeraeden. 
Het is goedgekeurd dat op hun verzoek om 50 vaten buskruit, er aan de regenten van Riau tegen betaling 20 zijn geleverd. Ze zeiden die te willen gebruiken tegen de gevluchte 
Siakse hoofdrebellen. fol. 1590 Maar daar het bestuur zelf veronderstelt dat de Riauers, die van zeeroof worden verdacht, ze wel eens voor slechte zaken konden gebruiken, zijn 20 vaten nog te veel. Daarom is het bevolen terughoudend met zulke leveranties te zijn. In zijn brief van 17 oktober 1763 meldt het bestuur over Linggi dat, hoewel de hoofden er zich tegen hadden verzet en het bestuur het had afgeraden, Radja Hadil van Rembau zijn hof uit de bovenlanden naar Pedas beneden aan de rivier heeft verplaatst. In de brief van 29 maart schreef het bestuur al dat hij zo des te beter een smokkelhandel in tin met buitenlanders zou kunnnen opzetten. Hieruit blijkt wederom dat de vorsten aan Straat Malakka slechts door geweld, of het dreigen daarmee, de verdragen naleven. Volgens de eerstgenoemde brief toonde de radja van Riau zijn geringe eerbied voor de Compagnie door te weigeren fol. 1591 
om een gevluchte korporaal, die het christendom had afgezworen, uit te leveren. Deze ongelukkige zou evenwel, volgens de berichten, kort daarop onder ellendige omstandigheden zijn gestorven. Het verzoek van de vorst en zijn groten om deze weigering voor eenmaal te dulden, moest volgens het bestuur wel ingewilligd worden. Het garnizoen bestaat maar uit 140 gezonde militairen en bij de geringste beweging vluchten de vorst en zijn groten de bergen in, waarvandaan zij de landerijen rondom Malakka afstropen en de bevolking, zoals is gebleken, veel schade berokkenen. Uit vrees voor een onvriendelijke behandeling was de bevolking van Rembau te schuw geweest om te Malakka tin te leveren. Door zijn verzekering van goedwillendheid kon het bestuur overigens melden dat de leverantie, vooral te Selangor, zozeer was toegenomen dat er 500. 000 lb tin in inktkokers en 222. 410 lb in blokken in de pakhuizen in voorraad is. Volgens de laatste brief heeft hiertoe bijgedragen dat Straat Malakka tamelijk vrij is geweest van Engelse smokkelaars. fol. 1592 Betreffende de vreemde naties melden de brieven dat er een smaldeel Engelse schepen is gepasseerd. Commandeur Peter Maclechine van het compagnies oorlogsschip de Earl Temple, die daarna zijn schip in Batavia liet repareren, kreeg de 4728 1/2 lb gezouten vlees en spek, die het bestuur van de Engelsen had overgenomen, terug. Andere verstrekkingen zijn goedgekeurd. Het bestuur heeft het verzoek van de Engelse generaal-majoor William Draper om ƒ 22. 000,- te mogen ontvangen tegen een wissel op de schatkist van Engeland afgewezen. Op de vraag hoe voortaan hierin te handelen, is op 13 mei 1763 besloten dat het lenen van geld en het leveren van uitrustingsstukken en ammunitie aan Engelse schepen of dienaren uitdrukkelijk verboden is, tenzij ze deze beslist nodig hebben om de zee op te gaan. Dit is geheel in overeenstemming met de brief van Heren XVII fol. 1593 van 11 november 1762. Omdat het punt van de Engelsen zo belangrijk is, is het weer oprichten van de vlaggenstok en het hijsen van de vlag bij de komst van vreemde schepen goedgekeurd. Zo kunnen de beslissingen van 11 september en 6 oktober 1750, en het bijvoegsel bij de instructie voor hoofdofficieren-ter-zee van 7 december 1756 nageleefd worden. Zo kan alle onwetendheid weggenomen worden. In de brief van 29 maart meldde het bestuur dat de Engelse oorlogsschepen onder admiraal Samuel Cornish noch op weg naar, noch op de terugweg van Manilla hebben gegroet. Zulke onbeleefdheden dienen onder naburen, vrienden en bondgenoten niet voor te komen, zeker daar er aan de vloot van Cornish, zowel als aan diens landgenoten, zoveel vriendschap werd betoond. Men heeft er zijn verbazing over uitgesproken dat deze vloot van geld en uitrustingsgoederen werd voorzien. fol. 1594 Dit is tegen de daar berustende uitdrukkelijke bevelen. Het bestuur heeft zich door paniek om een mogelijk protest tegen het weigeren van water en brandhout laten leiden. Als het de orders van zijn superieuren had nageleefd, dan was het genoeg gedekt geweest tegen alle protesten. Die zijn meestal niets anders dan het gebruikelijke chantagemiddel van de partij die in het nauw gebracht is. De orders in deze zijn vernieuwd en er is nog eens op gewezen dat het toen, en ook nu, de uitdrukkelijke wens was dat schepen die weigerden te groeten, niet in de haven werden toegelaten en uitsluitend water en brandhout zouden krijgen. Als zo te werk wordt gegaan dan zal de Engelsen de lust om onbeschoft gedrag te vertonen wel ontnomen worden en zal dit voor hen de vaart en handel op Malakka bemoeilijken. De goede uitwerking van dit verbod bleek al dadelijk. fol. 1595 Toen kapitein Johan Mathison met het Engelse oorlogsschip de Panther, dat nu 
nog te Batavia is, te Malakka verscheen, haastte hij zich te groeten, omdat hij wel begreep dat hij anders geen voorraden van de gouverneur zou ontvangen. Zelfs zond hij een soldaat terug. Met het argument dat hij eens in Engelse dienst was geweest, had een Engelse luitenant hem onder dreiging dat hij met zijn schip langszij de daar liggende Huis te Manpad zou komen en 4 à 5 boten met gewapend volk zou zenden, hem van boord gekregen. Mathison beloofde deze luitenant te zullen straffen. Meer informatie is in de brief uit Malakka van 17 oktober 1763 te vinden. Onder de bijlagen is het antwoord van het bestuur op de klachten van de directeuren van de Franse Oost-Indische compagnie over de slechte behandeling van hun schepen in Straat Malakka te vinden. In het antwoord uit Batavia van januari 1763 is reeds gezegd dat daarover in de archieven niets te vinden is. fol. 1596 Wat de handel betreft schrijft het bestuur in zijn brief van 24 december 1762 de geringe afzet van textiel toe aan de geregelde onlusten in de rivier van Siak en de gierigheid van de bergbewoners van Menangkabwa. Omdat het echter eerder is toe te schrijven aan de wens om goedkoop van de kooplieden in te kopen, is bevolen om alles dat met geen 15 % winst te verkopen is, naar Batavia te zenden. De totale afzet in 1761/62 bedraagt maar ƒ 11. 637 bij inkoop, waarop ƒ 4956, of gemiddeld 42 1/2 winst is gemaakt. Het rendement is in de brief van 29 maart te vinden, waaruit blijkt dat er weinig textiel is omgezet. In de brief van 24 december 1762 schrijft het bestuur dat er wel kleine partijen goud zijn te verwerven, als er in plaats van rsd 29 maar rsd 31 het taël, of 1/790 mark, zou worden betaald. Het mark komt dan op ƒ 450,-, terwijl het op de textielkantoren maar ƒ 400,- mag kosten. Het bestuur is geschreven fol. 1597 dat men van deze dure inkoop afzag. Het smokkelen van goud is door de geringe omvang en de vele wegen waarlangs het kan geschieden, moeilijk te verhinderen. In 1761/62 is 646. 548 lb tin ingekocht, wat 148. 245 1/4 lb meer is dan in 1760/61. Van 1 januari tot 31 december 1762 is er 1. 005. 150 lb verscheept. Het bestuur is hiervoor geprezen, maar er zou weleens te veel ingekocht kunnen worden, zeker als er, zoals al enige jaren, uit Palembang zoveel komt. Dan zal de verwerving van tin in Malakka weer in de vergadering aan de orde komen. De staatrekening is niet onvoordelig. In 1761/62 bedroegen de uitgaven ƒ 136. 485, of ƒ 55. 766 minder dan het voorafgaande jaar. De inkomsten waren ƒ 96. 166, of maar ƒ 21. 320 minder dan in 1760/61. Meer hierover is te vinden in de brief van 29 maart 1763. De pachten fol. 1598 
brachten in 1762/63 rsd 46. 870,- op, wat rsd 3633,- meer is dan in 1761/62. Daar is tevredenheid over uitgesproken, maar er zal wel volledig geïnd moeten worden. Aan verzoeken tot vermindering zal geen gehoor worden gegeven. Aan de bestelling van geld is voldaan en de overige benodigdheden zijn, naarmate de noodzaak en de voorraad te Batavia, toegezonden. Er kon niet conform de brief van 14 september 1762 rijst ingekocht worden tegen rsd 20 het last, zodat de prijs tot rsd 25 is verhoogd. Dat is altijd nog goedkoper dan aanvoer uit Batavia. Daarvandaan mag niet meer dan voor het personeel en slaven nodig is besteld worden. Van de 120 rekruten die nodig waren om het garnizoen compleet te maken en degenen die afzwaaien te vervangen, konden er met de Huis te Manpad maar 50 gezonden worden. Het bestuur mag volgens het besluit van 30 augustus 1763 fol. 1599 met een verhoging van de gage met drie tot vier gulden per maand verlenging van dienstverband bevorderen. De indienstneming van enige inlanders is goedgekeurd, maar er is wel gevraagd naar het aantal. Voor huishoudelijke maatregelen betreffende de moslims wordt naar de brief van het bestuur van 24 december 1762 verwezen. Volgens die brief is het rondgezonden besluit van 9 juli 1762 betreffende de borgtochten van dienaren met een administratie uitgevoerd. De fiscaal François Tholoson is ter repatriëring vertrokken. Personalia. De reden dat onderkoopman mr. David Richard die tot fiscaal is benoemd, niet de van oudsher aan die post verbonden rang van koopman kreeg, staat in het besluit van 8 juli 1763 en in de brief van 18 oktober 1763. 
Sumatra's Westkust In de brief van 18 oktober 1763 werden reeds de maatregelen vermeld die getroffen zijn in verband met het vertrek van de barken Draak en Lieftallige en het schip Overschie naar dit kantoor. Met deze schepen is verzonden) 
Voor Padang 
Contanten 8008 stuks realen van agten 
nieuwe ronde ƒ 25. 600, -, -17. 600 dito ducatons zilvere gecartelde ƒ 70. 400, -, -5000 rijxd. payement nieuw Nederlands ƒ 12. 000, -, - ƒ 108. 000, -, -Lijwaten in 149 pakken waarvan 400 pees deekens gecattoeneerde Sourats in 10 pakken ƒ 2. 976, 11, 8 5080 pees guinees gemeen gebleekt cust in 127 pakken ƒ 45. 159, 19, 8 480 pees salempoeris rood cust in 6 pakken ƒ 2. 904, 4, -960 pees parcallen rood cust in 6 pakken ƒ 2. 943, 19, 8 ƒ 53. 984, 14, 8 50 paren cattoene koussen cust ƒ 63, 19, 8 750 lb. dito garen Javas dispens zoort in 6 balen ƒ 127, 7, -2288 lb. suyker candij in 6 canassers ƒ 351, 8, 8 3470 lb. suyker poeder in 9 canassers ƒ 299, 16, 8 3 kelders gedistileerde wateren inlands ƒ 86, 8, -2 kelders genever ƒ 105, 8, -2 kelders brandewijn ƒ 46, 7, 8 197 lb. roodkoper ƒ 160, 1, 8 2 kisten zeep Zourats ƒ 44, 2, -3800 pees stroomatten ƒ 273, 12, -10. 000 pees stroozakken kleene ƒ 1. 320, -, -3000 lb. coffijboonen Mauritius in 12 baalen ƒ 321, 6, -750 dubbelde bossen bindrottings ƒ 342, -, - 1/2 vat beens asch ƒ 17, 17, -3 vellen jugtleer Muscovisch ƒ 52, 13, -2 vellen rood leer Batavias ƒ 3, -, -10 pees essay glaessis ƒ 1, 9, -6 pees mossels ƒ 6, 6, 8 30 pees smeltkroesen in zoort ƒ 28, 6, -1000 lb. loot Hollands ƒ 116, 17, 8 ƒ 165. 753, -, -Uyt de te meldene administratiën als de arthillerij ƒ 10. 661, 3, 8 t ijzermaguazijn ƒ 14. 725, 19, 8 de medicinale winkel ƒ 400, -, -t graanmaguazijn ƒ 6. 754, 9, -d' equipagiewerff ƒ 3. 727, 16, 8 kleene winkel ƒ 567, -, 8 wapenkamer ƒ 2. 099, 7, 8 t provisiemaguazijn ƒ 7. 533, 5, -ambagtsquartier ƒ 284, 8, - ƒ 46. 753, 9, 8 In geschenk ƒ 1. 976, 16, -In aanreekening ten laste ƒ 10. 234, 5, 8 en ten faveure ƒ 6. 606, 8, -voor 2 percento Bataviase ongelden op ƒ 104. 506, 9, 8 is ƒ 2. 090, 2, 8 Sommarium den 20 e julij per t schip Kronenburg in aanreek. ƒ 8. 913, 5, 8 den 5 e augustus per de barcq de Draak ƒ 37. 265, 6, -den 8 e october per t schip Overschie ƒ 175. 130, 17, 8 den 8 e october per d' barck de Lieftallige ƒ 5. 498, 4, 8 Het versondene na Padang bedraagt ƒ 226. 807, 13, 8 Voor Poulo Chinco contanten 634 stuks ducatons zilvere gecartelde ƒ 2. 536, -, -937 1/2 rijxd. payement nieuw Nederlands ƒ 2. 250, -, - ƒ 4. 786, -, -320 pees kangams swarte Sourats in 4 packen ƒ 1. 145, 19, 8 25 pees smeltkroesen in zoort ƒ 19, 9, 8 1 pees kopere fijne geldbalans ƒ 143, 10, -1 stel kopere marcq gewigt van 16 marcquen ƒ 14, 18, -250 lb. coffijboonen Cheribonse ƒ 31, 11, 8 3000 pees stroozakken kleene Javas ƒ 396, -, -1500 ,, stroomatten ƒ 108, -, -100 ,, enkelde bossen bindrottings ƒ 22, 16, -250 lb. cattoene garen Javas dispens zoort in 2 balen ƒ 42, 9, -378 lb. suyker candij in een canasser ƒ 58, 1, -Uyt de volgende administratiën als de medicinale winkel ƒ 189, 16, 8 arthillerij ƒ 33, 9, 8 t ijzermaguazijn ƒ 55, -, - provisiemaguazijn ƒ 1. 060, 17, 8 de kleene winkel ƒ 86, 1, -t ambagtsquartier ƒ 152, 13, 8 de wapenkamer ƒ 37, 10, -equipagiewerf ƒ 322, 18, - ƒ 1. 938, 6, -voor 2 percento Bataviase ongelden op ƒ 3897, 8,- is ƒ 77, 18, 8 Sommarium den 5 e augustus per d' barcq d' Draak ƒ 7. 616, 1, 8 den 8 e october per t schip Overschie ƒ 1. 168, 17, 8 Het versondene na Poulo Chinco bedraagt ƒ 8. 784, 19, -Voor Adjerhadja contanten 2500 stuks realen van agten ƒ 8. 000, -, -625 rijxd. payement nieuw Nederlands ƒ 1. 500, -, - ƒ 9. 500, -, -300 pees roemals geruyte cust in 2 pakken ƒ 3. 170, -, -6 pees smeltkroesen in zoort ƒ 4, 12, -1 pees perpetuaan schairroode ƒ 33, 15, -1 vel jugtleer Muscovisch ƒ 7, 2, -250 lb. coffijboonen Cheribonse ƒ 31, 11, 8 549 ,, plat loot ƒ 62, 12, 8 348 ,, suykerpoeder in 1 kanasser ƒ 30, 1, 8 Uyt de volgende administratie als de medicinale winkel ƒ 108, 17, -arthillerij ƒ 174, 12, 8 t ijzermaguazijn ƒ 43, 8, 8 provisiemaguazijn ƒ 520, 8, -d' kleene winkel ƒ 539, 1, 8 t ambagtsquartier ƒ 65, 1, -de wapenkamer ƒ 70, 5, -equipagiewerff ƒ 194, 18, - ƒ 1. 716, 11, 8 voor 2 percento Batavias ongelden op ƒ 5050,-,- is ƒ 101, -, -Sommarium den 5 e augustus per de barcq de Draak ƒ 11. 423, 18, -den 8 e october per t schip Overschie ƒ 3. 233, 8, -Het versondene na Adjerhadja bedraagt ƒ 14. 657, 6, -Somma ƒ 250. 249, 18, 8 Daarentegen hebben wij met de komst van 't schip 't Huys te Boede op den 4 e april, alsmede met de barcken de Draak en de Lieftallige op den 11 e en 13 e dezer maand, weder vandaar ontfangene, als 1801 395/6144 marcq goud gesmolten ƒ 598. 844, 19, -14 1/2 realen oud payement ƒ 28, 10, -3148 lb. bensuin extra ordinaire witte ƒ 1. 699, 2, -78. 389 ,, dito ordinaire witte ƒ 30. 118, 3, -3250 ,, dito swarte ƒ 328, 7, -875 ,, champhur Baros ƒ 14. 760, 2, 8 67 1/2 kannen dito dito ƒ 128, -, -135. 912 lb. peper swarte ƒ 22. 957, 19, -teruggezondene ongewilde en beschadigde lijwaten 5228 pees parcallen br. bl. cust in 31 packen ƒ 15. 844, 6, -1596 ,, guinees ,, ,, dito 23 dito ƒ 12. 717, 2, 8 2098 ,, baftas dito 26 dito ƒ 13. 809, 6, 8 486 ,, dito witte breede heele ,, 4 dito ƒ 2. 943, 1, -3352 ,, dito swarte dito halve Sourats 34 dito ƒ 8. 911, 19, 8 6400 ,, dito dito smalle Sourats ,, 40 dito ƒ 12. 889, 10, -183 ,, dito Brootchia met goud hoofden 3 cassen ƒ 2. 679, 14, -50 ,, dito swarte breede heele beschadigde 1 pak ƒ 275, 1, -100 ,, dito swarte breede halve beschadigde 1 dito ƒ 288, 5, 8 2760 ,, salempoeris br. bl. cust ,, 34 dito ƒ 16. 433, 13, -170 ,, dito gemeen ruw 1 dito ƒ 754, 18, 8 10 ,, dito beschadigt 1 pakje ƒ 42, 9, -152 ,, moeris fijn gebleekt 1 pak ƒ 1. 162, 7, -679 ,, dito bruyn blauw cust ,, 7 dito ƒ 6. 141, -, -600 ,, gingam gebleekt Palicols,, 30 dito ƒ 6. 330, 15, -2278 ,, hamans Bengaals 38 dito ƒ 36. 722, 13, 8 600 ,, sologasjes 7 dito ƒ 11. 688, 16, 8 70 ,, neusdoeken fijne Paliacats,, 1 kistje ƒ 1. 092, 13, 8 95 ,, armosijnen effene dubbele in zoort 1 kas ƒ 2. 061, 16, -4 ,, guinees extra fijne 1 pakje ƒ 277, 13, -20 ,, dito gebleekt Jaggernaijkpoerams 1 pak ƒ 178, -, -2 ,, goudvormen onbruykbaar ƒ 2, 4, - ƒ 153. 247, 5, - ƒ 668. 865, 2, 8 nog vandaar terug 8000 lb. buskruyd ƒ 1. 893, 2, 8 dus het teruggezondene bedraagt ƒ 155. 140, 7, 8 1 kistje met champher en benzuin tot monster ƒ 60, -, -Diverse essay en andere gereedschappen Molensteenen, brandspuyten en blaasbalk ƒ 437, 3, -Diverse wapenkamers goederen ƒ 230, 19, -Dito onbequame equipagie, arthillerij en wapen goederen ƒ -, -, -3 pees vaartuygen teruggezonden ƒ -, -, -Diverse aanreekeningen ƒ 6. 982, 3, - Ten goede wegens een chialoup ƒ -, -, -Diverse ten goede ƒ 1. 525, 15, 8 
De volgende beschadigde lijwaten van 't comptoir 
Poulo Chinco, dewelke aldaar bij den opneem 
bevonden zijn en bij provisie op reekening van 
t overleden opperhoofd Jacob van Oudenstein 
Elias, uytkoopsprijs gesteld en herwaards zijn 
Gezonden, met verzoek om dezelve ten meesten 
profijte te verkopen en het rendement dat 
comptoir ten goede te brengen om den boedel 
van gemelde Elias daarvoor te crediteeren als 
47 pees guinees bruyn blauw Nagapatnams ƒ 661, 11, -199 ,, baftas witte brede heele Sourats ƒ 1. 205, 1, 8 72 diverse lijwaten in een pak ƒ 374, 3, 8 219 ,, hamans fijne de Hendiaal met goude hoofden ƒ 3. 501, 9, 8 155 ,, moerissen fijn gebleek ƒ 1. 185, 6, -tesamen ƒ 6. 927, 11, 8 Sommarium den 4 e april per 't schip t Huys te Boede van Padang ƒ 478. 801, 11, -den 4 e april een factuur van aanreekening ƒ 42, 14, -den 4 e april per 't schip t Huys te Boede van Poulo Chinco ƒ 81. 852, 1, -den 11 e december per de bark de Draak van Padang als d' eene factuur bedraagt ƒ 149. 749, 7, -en d' andere ƒ 7. 729, 6, - ƒ 157. 478, 13, -den 13 e december per de barcq d' Lieftallige ƒ 113. 540, 16, - Somma ƒ 831. 715, 15, -. Fol. 1600r-1603r. Op 12, 14 en 15 juli 1763 is er over Sumatra's Westkust vergaderd. De informatie en de bevelen zijn in brieven van 14 juli en 11 augustus toegezonden. Op 12 juli is het aanzienlijke tekort in de administratie bij het overlijden van de resident te Pulau Tjinkuk, Jacob van Oudenstein Elias, waarover reeds in de generale missive van 31 december 1762 is gesproken, behandeld. Het tekort aan contanten en goud bedraagt de aanzienlijke som van fol. 1604 ƒ 91. 930. Als zijn tegoeden bij inlanders van ƒ 24. 612 en wat verder nog in zijn boedel valt te vorderen ten bedrage van ƒ 40. 000,-, binnen zou komen, waaraan getwijfeld wordt, dan is er nog een tekort van ƒ 50. 000,-. Uit de resolutie te Padang van 10 mei 1762 blijkt dat het bestuur daarop geen enkel verhaal heeft. Er is daarom bevolen om alles wat mogelijk is aan te wenden om de Compagnie schadeloos te stellen. Dit moet ten eerste geschieden uit de opbrengst van de gehele boedel en ten tweede met contant geld, dat door wie het aangaat in de kas van de Compagnie gestort moet worden, dan wel door borgen te stellen. Bezwaren daartegen kunnen bij de Hoge Regering worden ingediend. Om zulke tekorten te voorkomen moet het bestuur een reglement opstellen van de restanten aan contanten in goud, textiel en andere koopwaren die er op de onderhorige kantoren mogen worden aangehouden. fol. 1605 Men moet daarbij zuinig zijn en rekening houden met de omzet. Dit reglement moet direct van kracht zijn, maar voor nadere goedkeuring naar Batavia gezonden worden. Deze bevelen zijn in de brief van 14 juli 1763 gegeven, opdat ze nog voor het vertrek van Christiaan Lodewijk Senff, die als commandeur van Surat is aangesteld, uitgevoerd kunnen worden. Dit geldt ook het besluit over de bezwaren die het bestuur in zijn brieven van 25 oktober 1762 en 28 februari 1763 naar voren heeft gebracht. In de brief van 25 mei 1762 werd de verkoop bij besluit van 23 februari 1762 van een ondeugdelijke en niet gewilde partij textiel voor minder dan de vastgestelde prijs, aan het bestuur in rekening gebracht. Het heeft daarvan ontheffing gevraagd. In de vergadering van 14 juli 1763 werd besloten in zoverre van het bevel in de brief van 25 mei 1762 af te wijken, dat voor deze keer de minder behaalde prijs tot 10 % fol. 1606 zal worden ingeboekt, maar dat de prijs die daaronder werd behaald, aan het bestuur in rekening wordt gebracht. Om iets dergelijks in het vervolg te voorkomen, is bevolen om alle onverkoopbare, niet bestelde, of ondeugdelijke textiel met hetzelfde schip terug naar Batavia te zenden. Als er later toch zulk goed voor den dag zou komen, dan wordt dit voor rekening van het bestuur gelaten. In de vergadering van 14 juli 1763 zijn tevens de ernstige bezwaren van het bestuur en de residenten van de onderhorige kantoren tegen de voorgeschreven winst op de textiel behandeld. Deze waren vastgelegd in de brief van 25 mei 1762. Tevens is er bezwaar gemaakt tegen het voorschrift in de brief van 25 augustus 1761 om het goud net als vroeger niet hoger te berekenen dan rsd 15 1/3 de reaal, of ƒ 331, 4,- het mark fijn. fol. 1607 In de vergadering van 17 december 1762 was reeds een besluit genomen over de brief van het bestuur van 25 oktober 1762. Dat is op die dag verzonden. Nadat dit nog eens was overwogen, is op 14 juli 1763 besloten daarbij te blijven en geen enkele afwijking van het bevel betreffende de textiel en het goud toe te staan. Nadere bijzonderheden zijn te vinden in de brief van die datum. Naar aanleiding van de ontvangen brieven van 25 oktober 1762 en 28 februari 1763 is over de schepen en vaartuigen besloten om de maatregelen die zijn genomen voor de zieke bemanning van de Bengaalse retourschepen Deunisveld en Vrouwe Kornelia Hillegonda, die verleden jaar te Padang aanlegden, goed te keuren. Gezien het gevorderde seizoen was het een goed besluit deze schepen rechtstreeks naar Bengalen te zenden en Coromandel niet meer te laten aan te doen. fol. 1608 Oorspronkelijk was opgedragen om het uit Padang meegegeven goud naar Nagapattinam te brengen. Er werd echter wel een opmerking over gemaakt dat de resident te Airhadji Joseph Chailje ongeveer 100 pakken van de 150 met diverse textiel die de bark de Lieftallige daar in oktober 1762 had aangevoerd, had teruggezonden. Hij voerde aan dat er daarvoor geen geschikte bergplaats was. Dat bewijst slechts dat de bestellingen van de buitenkantoren niet te vertrouwen zijn, en dat de vorige resident, Christiaan Ernst van Sijffert, een veel te grote bestelling had gedaan. In zijn brief van 5 november 1762 meldde Joseph Chailje dat de voorraad uit 162 zakken bestond, terwijl er voor dat kantoor nog 46 in Padang waren. Daarom is het goed dat die 100 pakken zijn teruggezonden. Er is wel bevolen niet meer te bestellen dan is op te slaan, of in een jaar te verkopen op straffe van het vergoeden van de schade. fol. 1609 Het hierboven genoemde reglement op de restanten zal verbetering brengen. Aangaande de inlandse zaken was in de brief van 25 mei 1762 gevraagd uit te leggen waarom het bestuur de onderhorige residenten bij besluit van 31 januari 1761 had verboden inlandse regenten met geschenken uit de bergen naar de kust te lokken. De redenen die het daarvoor in zijn brief van 28 februari 1763 gaf, zijn voldoende en daarom is dit besluit goedgekeurd. Het is ook op Padang van toepassing verklaard. In het algemeen is bevolen de bergvorsten slechts, indien strikt noodzakelijk aan de kust te dulden en hen zeker niet met geschenken te lokken. Zoals het bestuur schreef komen zij niet om iets te brengen, maar slechts om te halen en brengen zij tot schade voor de Compagnie het land maar in rep en roer. Het gaf daarvan voorbeelden.) 
Bij der ministers voormelde missive ons onder anderen ook tevooren gekomen zijnde dat het wispelturig en wonderlijk gedrag van den koning van Adjerhadja, hun in ongerustheyt gebragt en dezelve genoodzaakt hadde, om dat comptoir, niet alleen met ses militairen te versterken, maar ook den resident aldaar de waaksaamheyt aan te beveelen, mitsgaders 't opperhoofd van Chinco, zowel als den hoofdregent van Cambang te gelasten, op alles naukeurig te letten en iets voorvallende, daarvan ten eersten kennisse te geeven. Zo hebben wij haarlieden gedrag ten vollen goedgekeurt en teffens betuygd met de ministers te verhopen dat alles beeter zal uytgevallen weesen, als het zig te dier tijd liet aansien. Ofschoon de belegde vergaderingen onder de Songijpagineesen met betrecking tot de door hun gemaakte schulden ten behoeve van den gewesene resident Van Seijffert, waartoe dien vorst was genodigt geworden, gemeenlijk als voorboden van slegte gevolgen aangemerkt wierden, en waarvoor de ministers ook bedugt scheenen te weesen. 
Men moet naar de omstandigheden voorzorgen nemen. Er moet voortdurend op de schulden gewezen worden en men moet ze met alle mogelijke middelen, indien mogelijk met vriendelijke aanmaning, zien te innen. Het bestuur schreef in zijn brief van eind februari 1763 dat de omstandigheden erop wezen, dat de Engelsen zich te Batang Kapas wilden vestigen. Het is goedgekeurd dat het opperhoofd van Pulau Tjinkuk is opgedragen fol. 1611 
om er twee Buginezen met een vlag post te laten vatten. Dat is ook het geval met de pertinente weigering om de regenten van Tigabelas Kota, iedere keer als ze naar de kust kwamen, een geschenk van 16 1/4 taël goud te geven. Zij beschouwden dat als een voorrecht, maar het is een ingeslopen gebruik dat voor altijd afgeschaft dient te worden. De behandeling van de vorst van Passaman, sultan Dikinali, die zich eerst kwaadwillig, maar later beter gedroeg, was een goede zaak. Maar het past de Compagnie meer om inlandse regenten met zachte en vriendelijke maatregelen, dan met dwang te pressen hun eigen belang te behartigen. Daarom is het ook goedgekeurd dat op hun verzoek op Priaman een Europese korporaal met twee Europeanen en vier Buginezen is geplaatst en op Tiku een Buginees korporaal en twee Buginese militairen. Het geschut, en alle andere waardevolle goederen, zijn weggehaald. De bezetting mag zich niet met inlandse zaken bemoeien, maar moet alleen de aankomende en uitvarende schepen registreren en daarvan verslag doen. Er is ook tevredenheid over uitgesproken fol. 1612 dat de hoofdregent te Airbangis de resident met plezier heeft geholpen bij het opbouwen van het kantoor. Tevens is het gunstig dat de regenten in de omtrek, die eerst wat afkerig waren, van hun genegenheid voor de Compagnie kwamen getuigen. Men is er ook tevreden over dat volgens de brief van 28 februari 1763 de koning van Baros bij gelegenheid zijn trouw heeft doen blijken en wel in het bijzonder in zijn gedrag tegenover de Engelse kapitein John Watson. De oud-commandeur Christiaan Lodewijk Senff berichtte dit deels in zijn aparte missive van 25 oktober 1762 en uitgebreider in de geheime resolutie van 1 oktober. In de beantwoording van zijn brief is de koning getoond dat men daarover tevreden is, en is hij aangespoord in zijn vriendschap voor de Compagnie te volharden. Zijn geschenk is ruimer dan gebruikelijk beantwoord. Er waren klachten van die vorst en zijn penghulus over de vorige resident Coenraad Meertensz wegens het verlagen van de prijzen voor benzoë fol. 1613 en kamfer, alsmede over kwalijke praktijken bij het wegen tijdens de levering van deze producten. Mocht hij zich hieraan, of slechts aan één vergrijp, schuldig hebben gemaakt, dan moet hij gecorrigeerd worden en dient het onrecht hersteld te worden. Als het geen gevaar oplevert, mag het verzoek van de koning van Baros aan de Compagnie om aan de mond van de rivier de Lae Tapus een wachthuis met een korporaal en zes Europese militairen te installeren, ingewilligd worden. De koning heeft geklaagd dat de volkeren rond Natal en Tapanuli zeer opstandig waren geworden sinds de Compagnie niet meer rond Baros heeft gepatrouilleerd. Het bestuur is gevraagd of het voor de Compagnie en de vorst nuttig zou zijn, indien er weer gepatrouilleerd wordt. Hoewel het bestuur eerder besloten had om de Atjehers geheel uit de gebieden van de Compagnie te verdrijven, heeft het op 11 december 1762 bepaald ze weer toe te laten. fol. 1614 Het voerde aan daartoe wel gedwongen te zijn, omdat de Engelsen zich weer te Natal en Tapanuli hadden gevestigd en het dan onmogelijk was het monopolie van de handel daar te behouden. De uitslag van deze maatregel wordt afgewacht. Het is goed dat het bestuur aan het opperhoofd te Airhadji toestemming gaf om aan de keizer van Indrapura één à tweehonderd Spaanse realen op rekening te 
geven om er peper te Mukomuko mee in te kopen. Deze vorst verklaarde nu en dan een partijtje te kunnen verwerven. Net als te Pulau Tjinkuk moet deze inkoop van peper bevorderd worden. Vandaar was 37. 000 lb ontvangen. Dat geeft hoop. Resident Roeland Palm is aangespoord om nog meer in te kopen. Daarom heeft men laten passeren dat hij wat ongewilde textiel onder de vastgestelde prijs heeft verkocht. fol. 1615 Dat kwam door een misverstand over de resolutie te Padang van 23 februari 1762, die echter niet de buitenkantoren betrof. Deze was hem ten onrechte door de secretaris toegezonden. Ook het bestuur verklaarde dat Palm geen hogere prijs zou hebben kunnen bedingen. Op voorspraak van het bestuur is hij tevens ontslagen van een boete van twee maanden gage voor het als eerste met kanonschoten groeten van de Engelse kapitein John Watson. Hem is aanbevolen niet meer zo toegevend te zijn. In de brief van 28 februari 1763 berichtte het bestuur dat het, wegens het vertrek van resident Van Mosschel uit Natal en de komst daar en te Tapanuli van de Engelsen, had besloten een kantoor te Airbangis te vestigen. De ambachtslieden waren alweer terug en men verwachtte spoedig het bericht dat de gebouwen en kleine pagar eromheen gereed waren. Dit is goedgekeurd en mede dat onderkoopman Jan Boudewijns daarheen als resident is gezonden. fol. 1616 Hopelijk neemt de handel, die er in het begin goed liep, verder toe. In de brief van 28 februari verklaart het bestuur dat het, als er nog een vaartuig als de sloep Ida Wilhelmina, en een wat beter zeilende tandjungpura worden gestuurd, de drie sloepen de Goudvink, Taxisboom en Hazewind wel kan missen. Als de lengte, breedte en holte, alsmede de diepgang ongeladen en geladen van de Ida Wilhelmina zijn vastgesteld, zullen zo'n vaartuig en een tandjungpura worden gezonden. Er is bevolen om, als ze zijn ontvangen, zoals werd beloofd, de drie genoemde sloepen naar Batavia terug te zenden. De kosten van 103 Spaanse realen die de gezagvoerder van de sloep Goudvink moest maken, toen hij noodgedwongen voor reparatie van zijn scheepje Benkulen moest aandoen, zijn afgeschreven. Maar de verkoop van een nauwelijks twee jaar geleden gekochte bark, fol. 1617 omdat die oud was en in de rivier te Padang weinig gebruikt werd, is afgewezen. Het bewijst dat er, zoals het spreekwoord zegt, voor goed geld oude vodden zijn gekocht. Een besluit over de tekorten per eind februari 1762 wordt uitgesteld, totdat de bevindingen van de visitateur-generaal zijn ontvangen. Het besluit van het bestuur van 24 juni 1762 om, behalve het vergoeden van verscheidene tekorten, enige dienaren nog boeten op te leggen, is evenwel goedgekeurd. Het zal ze beter op hun zaken doen letten. Ook de maatregelen in het eerder genoemde reglement bij besluit van 18 oktober 1762 betreffende de in- en afschrijving van wapens zijn goedgekeurd. Men moet er zich maar bij neerleggen dat, volgens de brief van 28 februari 1763, de verpachting van de verkoop van sterke dranken per eind augustus 1762 bij gebrek aan geïnteresseerden is mislukt. Het bestuur is aangespoord zijn best te doen voor de volgende verpachting. fol. 1618 Omdat uit de brief van 28 februari 1763 bleek dat het timmerwerk en de reparaties te Padang door gebrek aan hout stagneerden, werd besloten daarvan zoveel als mogelijk met de Overschie en de bark de Draak te zenden. Later is ontdekt dat er 750 balken van diverse soort, 500 molenplanken, 200 swalpen, 300 tingangse planken, 200 knies van diverse soort en 50 ongezaagde balken besteld waren. Dit is teveel om met genoemde schepen te vervoeren; er zou een speciaal schip voor nodig zijn. Er is geheel van verzending afgezien, maar het bestuur is wel aanbevolen voortaan met meer overleg te bestellen. Men moet steeds aangeven waarvoor iedere soort van het bestelde hout nodig is. fol. 1619 Dan kan men in Batavia vaststellen welke soort het eerst en het meest nodig is. Het is goedgekeurd dat er, om het werkvolk niet stil te laten zitten, besloten is een groot en licht, doch dicht pakhuis op inlandse wijze aan de oostkant van Pulau Pisang te bouwen, nadat de begroeiing daar zal zijn gekapt. Dat geldt ook de bouw van een hoofd van zware klipstenen in zee. De schepen kunnen daar dichtbij voor anker gaan en, door touwen aan de wal vast te maken en door open schouwen langs die touwen heen en weer te trekken, gelost worden. Het bestuur berichtte dat het pakhuis en het hoofd in zee reeds klaar waren en dat beide het lossen van de schepen Deunisveld en Vrouwe Kornelia Hillegonda, komende uit Bengalen, zeer hebben versneld. Het pakhuis bleek zeer geschikt om grove 
goederen als zout, ijzer en hout voorlopig op te slaan om het later geleidelijk verder de rivier op te brengen. Er is over deze werkzaamheden tevredenheid uitgesproken en de kosten, die nauwelijks meer dan rsd 1000 bedroegen, zijn fol. 1620 hoewel het hoofd in zee nog niet helemaal gereed is, goedgekeurd. Men gaf opdracht om bij het lossen van het jaarlijks arriverende schip ook van het hoofd gebruik te laten maken, zodat dit eerder naar Batavia kan terugkeren dan onlangs de Huis te Boede.) 
Nog hebben wij als een seer goede zaak aangemerkt, het maken van twee nieuwe weegen, ter ordre van de ministers, als eene aan de noorder oever van de mond van de rivier af, door diepe moerassen heen tot aan 't fort toe, om langs dezelve de losvaartuygen, desnoods met paarden, te kunnen optrecken, daar ze anders bij de minste afwatering niet boven komen konde. En de andere van de mond der rivier af langs de zeestrand, door digte bosschen heen, tot aan Oeijong Carre toe, ter lengte, volgens hare opgave, van een Duytsche mijle. En dat wel voornamentlijk tot gerief van de afkomende bergvolkeren, die bevorens bij hoog water daar niet passeeren konden, als met gevaar van schaade, en 't nat werden hunner goederen. En dewijl dit alles geschied is buyten eenige kosten van de Compagnie door hare eygene slaven en die der ingesetenen, mitsgaders de bewoonders van Padang Pauw en Cotta Tenga, zo hebben wij niet kunnen af zijn, de ministers te laudeeren over dese haren gemaakte schickingen, als streckende tot een merkelijke verbetering in de beyde opsigten. 
Over de colleges van bestuur en huishoudelijke zaken fol. 1621 is niets van belang te melden. Verder wordt verwezen naar de resoluties van 12, 14 en 15 juli 1763 en naar de brief naar Sumatra's Westkust van 11 augustus 1763. Het armenfonds van de kerk bedraagt rsd 2857. Omdat rsd 2000,- daarvan zich renteloos in de kas van de Compagnie bevindt, is toegestaan daarover, net als op andere kantoren, 3/8 rente ten gunste van de armen en de kerk uit te betalen. Uit de negotieboeken over 1760/61 en de brief van 28 februari 1763 blijkt helaas dat het resultaat ƒ 48. 915 minder is geweest dan het voorafgaande jaar door ƒ 39. 415 minder inkomsten en ƒ 9500 meer uitgaven. De inkomsten bedroegen ƒ 101. 472 en de uitgaven ƒ 111. 338, zodat het negatieve saldo ƒ 9866 heeft belopen. Het is wenselijk dat dit anders zou zijn geweest. Het bestuur zegt dat het alles in het werk heeft gesteld om de uitgaven te verminderen en de afzet van textiel te bevorderen. fol. 1622 Maar dat was tevergeefs. De uitgaven waren hoog door het bouwen van nieuwe, of het repareren van oude vaartuigen, het herstellen van gebouwen, het openen van een kantoor te Natal en een expeditie naar het noorden. Men moest zich daar maar bij neerleggen. Volgens de brief van 28 februari 1763 laat het jaar 1761/62 zich gunstiger aanzien. De eerste sloep zou de boeken over dat jaar meenemen, maar ze zijn pas in december ontvangen. De uitgaven zijn tot ƒ 82. 198 verminderd en de inkomsten tot ƒ 121. 094 toegenomen. Dit geeft hoop dat de zaken op Sumatra's Westkust zullen verbeteren en de uitgaven verder zullen dalen tot ƒ 75. 000,-, zoals in de memorie van bezuiniging van 7 augustus 1759 is bepaald. Dat is ook op 11 augustus 1763 aan het bestuur geschreven. De verdeling van de uitgaven onder hoofdposten van het kantoor Padang, zoals in de brief van 25 augustus 1761 aan commandeur Christiaan Lodewijk Senff is opgedragen, wordt tegemoetgezien. fol. 1623 Het bestuur, en in het bijzonder gezaghebber Hendrik van Staveren, is opgedragen alle aanbevelingen die voor dit kantoor zijn gegeven, direct uit te voeren. Op 20 juli 1763 is met de Kronenburg, welk schip Padang zou aandoen om directeur Christiaan Lodewijk Senff naar Surat mee te nemen, een afschrift meegegeven van de beschrijving van Sumatra's Westkust door de raad extraordinaris Michiel Romp, vastgesteld in de vergadering van 30 december 1762. Daarin worden middelen aangegeven om zuinigheid te betrachten en de inkomsten te vermeerderen. In de brief van 11 augustus 1763 is Van Staveren om een antwoord gevraagd. Wat de handel betreft zijn de bevelen over de winsten bij de verkoop van textiel en de berekening van het goud uit de brief van 17 december 1762 weer ingesloten. Hierdoor, en tevens door de toestemming om onverkoopbare, ondeugdelijke of niet-bestelde textiel terug te zenden, hoopt men dat alle 
problemen door het opdringen van onverkoopbare doeken fol. 1624 geheel uit de weg geruimd zullen zijn. Dit gold tevens als een antwoord op de brief van de resident te Airhadji Joseph Chailje van 5 november 1762. Hij verzocht daarin om niet alleen verlost te worden van enige blauwe, slechte, ijle en niet-bestelde textiel, en van witte en gele armozijn die vorig jaar was aangevoerd, maar tevens dat hij de kooplieden daar wat tegemoet mocht komen door hun wel wat, maar niet teveel onverkoopbare bij de verkoopbare textiel op te dringen. Hij meende dat hem daartoe toestemming was gegeven. In de brief van 28 februari 1763 schreef het bestuur dat het bij besluiten van 7 en 31 januari 1763 de administrateur te Padang en het opperhoofd te Pulau Tjinkuk toestemming had gegeven om respectievelijk 195 en 83 pakken onverkoopbare textiel naar Batavia terug te zenden. Deze zijn met de Huis te Boede aangekomen. De Hoge Regering meent dat daarmee de restanten in beide kantoren voldoende zijn opgeschoond. Volgens een rapport dat in de vergadering van 17 mei 1763 is behandeld, fol. 1625 was er weinig aandacht besteed aan de conservering van verscheidene van de teruggezonden pakken. Er waren er met te korte of beschadigde stukken, of met slordige verpakking. Daarover zijn in genoemde vergadering en in die van 24 juni besluiten genomen, waar naar verwezen wordt. Over de inkoop blijkt uit de brief van 28 februari 1763 dat het bestuur betreffende de bezwaren van de resident te Baros, Constantijn Sibens, over de drie verschillende inkoopprijzen van benzoë, heeft besloten om het onderscheid in de namen van de soorten te handhaven, maar om het verschil in prijs per pikol niet al te groot te laten zijn. Deze zijn per pikol vastgesteld op rsd 20 à 25 voor de extra witte of eerste soort, rsd 10 à 15 voor de gewone witte of tweede soort en zonder meer op rsd 5 voor de zwarte of derde soort. De kwaliteiten zijn overeenkomstig de monsters die zijn gesorteerd door resident Constantijn Sibens, in de vergadering van het bestuur zijn gezien en in een apart kistje naar Batavia zijn gezonden. fol. 1626 Bij de keuring werd geconstateerd dat de eerste soort van rsd 25 slechter is dan die eerder werd ontvangen en dat degene waarvoor rsd 20 wordt gegeven, niet als eerste soort beschouwd kan worden, maar beslist tweede soort is. Daarom is besloten het bestuur op te dragen, ten eerste om als vaste prijzen aan te houden rsd 25 de pikol voor de buitengewoon witte of eerste soort, rsd 15 voor de gewone witte of de tweede soort en rsd 5 voor de zwarte of derde soort. Andere soorten mogen niet gekocht worden. Ten tweede, moet van de eerste soort zoveel mogelijk worden ingekocht, maar van de tweede niet meer dan 400 pikol en van de derde ten hoogste 100 pikol. Ten derde, moeten de drie soorten overeenkomen met de monsters die zijn gezonden. Afwijkingen daarvan komen voor rekening van de administrateurs, of de inkopers. De prijs en de soorten van de kamfer zijn onlangs bepaald op ƒ 2000,-, of rsd 833 1/3 het pikol voor capalla van 67 lb, awa van 33 lb en kaki van 25 lb. fol. 1627 Daar moet aan vastgehouden worden, waarbij niet meer dan zes pikol ingekocht dient te worden en de kwaliteit verbeterd. De monsters moet men apart in bamboetjes opsturen. Uit de brief van 28 februari 1763 bleek tot tevredenheid dat de grote geldkas nagenoeg van slecht geld was gezuiverd en dat het restant binnenkort zou worden gewisseld. Er dient voor gezorgd te worden dat dit zo blijft. Anders zullen de verantwoordelijken het nadeel en de gederfde renten moeten vergoeden en de Hoge Regering zal bovendien haar ontevredenheid tonen. De bestelde contanten, koopwaren en benodigdheden zijn geleverd, behalve de duiten waar Batavia zelf gebrek aan heeft. Aan textiel is bij besluit van 23 februari 1763 slechts de goede kwaliteit met de vereiste lengte en breedte gezonden. fol. 1628 Wat uit Coromandel, Bengalen en Surat aan ondeugdelijke textiel is gekomen en niet de juiste lengte en breedte had, is te Batavia gehouden. Het bestuur besloot op 11 december 1762 om resident Joseph Chailje van Airhadji te verwijten dat hij een partijtje goud, dat in 1762 met de sloep de Lieftallige is verzonden, aan Batavia heeft aangerekend voor ƒ 331, 4,- het mark fijn in plaats van ƒ 378,- het mark fijn. Hij moest dit herstellen en het tekort alsnog aan Batavia in rekening brengen. Dit besluit is ongerijmd, want in de brief van 25 augustus 1761 heeft de Hoge Regering de aanrekening van het goud op 15 1/3 reaal, of ƒ 331, 4,-, het mark fijn vastgesteld. Toch bleef het bestuur ƒ 378,- het mark fijn in rekening brengen. Daarover is ongenoegen geuit en er is expliciet bevolen om het mark fijn in de 
facturen tegen ƒ 331, 4,- het mark fijn in rekening te brengen. Het is eveneens tegen de wens van de Hoge Regering dat op 5 mei 1762 werd besloten de residenten op de onderhorige kantoren te bevelen fol. 1629 de ingekochte koopwaar met 4 % interest te belasten en dit aan Padang, of Batavia te crediteren. Dit besluit moet ingetrokken worden, omdat deze belasting op de koopwaar nutteloos is. Wat de belastingen en aanrekeningen betreft, is het verzoek van de boekhouder en voormalig essayeur, Willem Meertz , om ontheffing van ƒ 982 voor onderwicht op enige door hem op Coromandel geëssayeerde staven goud, afgewezen. Anders draait de Compagnie daarvoor op. Als gunst is de resident te Baros, Constantijn Sibens, vrijgesteld van vergoeding van ƒ 3631 voor het in 1761 boven de getaxeerde waarde in rekening brengen van drie pikol kamfer. Bij verkoop te Batavia werd er nog een redelijke winst op gemaakt, en Sibens voerde terecht aan dat hij bij de inkoop nog niet van de vermindering van de prijs op de hoogte was. Het bestuur is wel opgedragen om de bij besluit van 29 april 1763 opgelegde vergoeding voor onderwicht op diverse staven goud die op 20 juli 1761 met de Bronstee en Hercules te Batavia uit Padang zijn aangevoerd, in te vorderen. fol. 1630 Dit goud t. w. v. ƒ 815 is vervolgens naar Coromandel verstuurd. Het bericht dat de schulden van de Songipaginezen aan de gewezen resident te Airhadji, Christiaan Ernst van Sijffert, ondanks alle pogingen daartoe, nog niet zijn geïnd, is met ongenoegen ontvangen. Hij beweerde dat, als hij er heen mocht gaan, het geld snel zou binnenkomen. Het leverde evenwel geen enkel resultaat op. Bovendien betuigde het bestuur dat zijn bezoek geen voordeel, maar slechts nadeel zou geven. Ook de Hoge Regering was tot de conclusie gekomen dat zijn verblijf te Airhadji slechts schadelijk was, en daarom is het bestuur bevolen hem zonder uitstel vandaar op te roepen en hem met de belastende stukken bij eerste gelegenheid naar Batavia te zenden. De residenten te Airhadji en Pulau Tjinkuk, zowel als het bestuur, is opgedragen er alles aan te doen de schulden te innen. fol. 1631 Het bestuur bestelde geen buskruit, maar zond 8000 lb daarvan met de Huis te Boede terug, omdat er teveel van was en de bergplaats onveilig. In het besluit van 11 december 1762 schrijft het de grote voorraad toe aan een niet bestelde zending uit Batavia van 8000 lb. Echter, in de bestelling van 15 december 1761werd om 30. 000 lb gevraagd, waarop de Hoge Regering op 10 april 1762 heeft besloten maar 10. 000 lb te leveren. Men heeft er het bestuur duidelijk op gewezen dat dit verwijt beneden peil is en dat het hierop en op andere zaken beter moet letten. De Hoge Regering is tevreden dat de vroegere fiscaal te Padang, koopman François de Valbert, geen aandeel in de opbrengst van een in 1757 in beslag genomen schip t. w. v. rsd 1367 is gegeven. Dit bedrag moet tot een nader besluit van de Hoge Regering in kas gehouden worden met het oog op een protest van de Engelsen. fol. 1632 In de vergadering van 15 juli 1763 zijn de aparte brieven van de aftredende commandeur Christiaan Lodewijk Senff van 25 oktober 1762 en 28 februari 1763 besproken. Deze behandelen zijn optreden tegen de gewelddadigheden van de Engelsen bij de bezetting van Natal en de verdrijving van de manschappen daar. Hoewel zijn maatregelen door onvoorziene omstandigheden geen succes hadden, zijn ze goedgekeurd. Aangezien er geen middelen zijn om iets met succes te ondernemen, is het bestuur bevolen de missie van Heren XVII naar Engeland af te wachten. Ook het gedrag van Senff bij de twee bezoeken van kapitein John Watson en bij de komst daarna van de Engelsman Richard Wyatt is goedgekeurd. Verwezen wordt naar diens brieven en naar de brief naar Nederland van 18 oktober 1763. Onder de mutaties onder dienaren is de benoeming van Christiaan Lodewijk Senff tot directeur te Surat reeds in de laatste brief gemeld. fol. 1633 Als opvolger is de voormalig eerste administrateur te Padang, Hendrik van Staveren, benoemd. Als diens opvolger is de onderkoopman mr. Jan Anthonij Thierens tot eerste administrateur aangesteld, maar zonder de rang van koopman. Personalia. De provisionele benoeming van de onderkooplieden Roeland Palm als opperhoofd te Pulau Tjinkuk en van Jan Boudewijns als resident te Airbangis is goedgekeurd. De eerste volgt de overleden Jacob van Oudenstein Elias op en de laatste, omdat zijn voorganger te Airbangis niet bekwaam was om het nieuw gestichte kantoor te besturen en de Engelsen in 
toom te houden De naam van deze persoon ontbreekt. Personalia. fol. 1634 Het bestuur heeft de vroegere resident te Natal, Van Mosschel, wegens het verlaten van zijn post bij besluit van 15 november 1762 niet alleen gedegradeerd tot soldaat aan de pen, maar ook veroordeeld tot een boete van ƒ 1500,- als tegemoetkoming in de kosten van het heropenen van het kantoor te Airbangis. Dit is een politiek besluit. Het was beter geweest hem aan justitie over te dragen, maar omdat het een gedane zaak is, wordt het maar geaccepteerd. Dat er tussen 15 oktober 1761 en eind februari 1763 in totaal 26 deserteurs zijn geweest, onder wie 17 Buginezen, van wie de meeste op de onderhorige kantoren, en 12 van hen te Natal door de Engelsen zijn aangehouden, is buitensporig en het is te wensen dat het anders was. Hiertegen moet het bestuur beter op zijn hoede zijn. Dat er daar weer 15 Engelsen in dienst zijn genomen is een goede zaak. Zo wordt dat volk met gelijke munt betaald. Wegens gebrek konden er ter aflossing geen Europese militairen gestuurd worden. fol. 1635 In het laatst verzonden briefje van 30 september is er om verlenging van dienst te bevorderen, toegestaan om bij het voor vijf jaar bijtekenen een verhoging van gage van ƒ 4,- en voor drie jaar van ƒ 3,- te geven. Maar sergeants mogen maximaal maar ƒ 24,-, korporaals ƒ 18,- en gewone militairen ƒ 14,- per maand ontvangen. Met de op 11 en 13 december 1763 aangekomen barken de Draak en Lieftallige, en met de bark Mossel, die op de terugreis van Ceylon Padang heeft aangedaan, zijn in origineel of duplicaat ontvangen brieven van 15 mei, 25 juni, 4 september, 2 en 31 oktober, en 30 november 1763. Tevens is een aparte brief van de afgetreden commandeur Christiaan Lodewijk Senff van 15 mei, met een postscriptum van hem en de huidige gezaghebber Hendrik van Staveren van 5 augustus, ontvangen. Ook kwam er nog een brief van de laatste van 31 oktober. Uit de eerstgenoemde brieven is gebleken dat de sloep Hazewind, die 25 juni Padang heeft verlaten, fol. 1636 wegens tegenwind heeft moeten terugkeren en op 27 september in reddeloze toestand weer in Padang is aangekomen. Daarom moest het bestuur wel besluiten negotie- en soldijboeken, en 120 pikol benzoë uit te laden. Deze zijn overgebracht in de sloep Taxisboom, die op 2 oktober naar Batavia is vertrokken en daar tijdens het schrijven van deze brief is aangekomen. De ontvangen brieven bevatten mededelingen wat er sinds de laatste brief van 22 februari 1763 is voorgevallen. Hoewel het op Sumatra's Westkust met de handel nog niet echt goed gaat, hoopt het bestuur op verbetering daar de verkoop de laatste drie maanden enigszins is toegenomen. Daar heeft toe bijgedragen dat in de brief van 17 december 1762 over Benkulen, die echter pas op 1 juni 1763 is aangekomen, de winsten op de textiel zijn bijgesteld. In de brief van 15 mei werd bericht fol. 1637 dat de negotieboeken over 1761/62 aangeven, dat de uitgaven ƒ 29. 006 minder hebben bedragen dan het voorafgaande jaar, en de zuivere inkomsten ƒ 19. 756 meer. Het positieve saldo in 1761/62 is ƒ 38. 895. In vergelijking met 1760/61 is er een verbetering van ƒ 48. 762.) 
Omtrend de inlandsche zaken continueerde den koning van Adjerhadja nogal in zijn sporeloos en onrustig gedrag, en de de ministers wenschte wel daarin te voorsien. Maar hunne onmagt en volk gebrek liet zulx niet toe. Ook was den handel aldaar van weynig belang, also de Songijpagineesen om hunne schulden aan Van Seijffert bevreest zijnde, af te komen, zig op andere plaatsen van 't nodige lieten voorsien. En de volkeren van Packalam Jamboe, dat de beste kooplieden waren en altoos het beste goud aanbragten, quamen almede veel minder af, sedert dat de Engelschen weder bezit genomen hadden van de zuydelijke deelen dezer cust. Dog den handel te Poulo Chinco en Aijer Bangis ging nogal tamelijk voort en alles was daar in rust, alsmede in 't district van Baros, alwaar egter de negotie maar seer sober was. 
Nadat de aftredende commandeur Christiaan Lodewijk Senff het gezag op 4 augustus 1763 aan Hendrik van Staveren had overgedragen, is hij op 10 augustus op de Kronenburg, die op 1 augustus was aangekomen, naar Surat vertrokken. fol. 1638 Zijn gemachtigden, 
de eerste administrateur Jan Anthonij Thierens en vaandrig Fredriksz, hebben de overdracht op 18 augustus afgerond. De gewezen resident te Airhadji Christiaan Ernst van Sijffert, die volgens het bevel met de stukken naar Batavia is gestuurd, kwam met één van de genoemde barken aan. Volgens de boeken was zijn debet per eind november ƒ 68. 902. Op 16 december is hij onder militair arrest gesteld en met de stukken aan de advocaat-fiscaal overgeleverd. Dat was ook al gebeurd met boekhouder en gewezen resident te Baros, Coenraad Meertensz, die bij zijn overdracht aan Constantijn Sibens een tekort van rsd 8279 had. Hoewel het bestuur heeft geschreven dat er enige redenen ter ontlasting van hem waren, heeft men hem met de Taxisboom naar Batavia gezonden. Die redenen heeft men niet kunnen vinden. fol. 1639 De aparte brief van de aftredende commandeur, Christiaan Lodewijk Senff, behandelt uitgebreid de terugkomst van de Engelsen en het nadeel dat de Compagnie ondervindt doordat ze zich weer te Natal en Tapanuli hebben gevestigd. Senff doet enige voorstellen om deze plaatsen terug te krijgen. De huidige gezaghebber Hendrik van Staveren schrijft dat, hoewel de rust tussen de Compagnie en de inwoners voortduurt, de handel niet kan slagen, doordat de Engelsen hun goederen voor lagere prijzen verkopen en meer betalen voor wat ze kopen dan de Compagnie. Hij zal blijven zoeken naar een oplossing en de Hoge Regering daarover inlichten, als hij die gevonden heeft. Verder wordt verwezen naar de gewone en aparte brieven. 
Bengalen fol. 1640 In 1763 is met de retourschepen Welgelegen, Vlissingen, Deunisveld, Vrouwe Kornelia Hillegonda, en met de Lekkerlust die naar Batavia zal terugkomen, verzonden) 
Aan contanten 
54. 944 mq. trois aan bhaar zilver ƒ 1. 723. 868, -, -Aan diverse silvere spetiën ƒ 545. 463, 3, -,, ,, goude dito ƒ 379. 109, 11, 8 ƒ 2. 648. 440, 14, 8 Aan koopmanschappen 764 balen cattoen Sourats ƒ 58. 902, 10, -2000 lb. nootenmuschaten ƒ 400, -, -3039 ,, garioffelnagelen ƒ 1. 215, 12, -1003 ,, camphur Japanse ƒ 432, 7, - ƒ 60. 950, 9, -Tot onderlaag pro patria 400. 000 lb. peeper swarte geharpte Bantamse ƒ 57. 200, -, -provisiën voor d' thuysreyse ƒ 18. 474, 12, - ƒ 75. 674, 12, -Tot ballast 8 1/3 bakken of 500. 000 lb. rivier of ballast steenen uyt de administratiën alhier ƒ 1. 260, -, -diverse equipagie en wapen goederen, provisiën etc. ƒ 32. 253, 2, -en in aanreekening en 2 percento Bataviase ongelden ƒ 118. 810, 13, -Tesaamen belopende een montant van ƒ 2. 937. 389, 10, 8 Waarbij geaddeert 10. 016 mq. trois bhaar silver die met het schip Jerusalem van Amsterdam na Bengale gezonden zijn, bedragende na de vaderlandse prijs ƒ 252. 354, 4,-, en na de Indiase evaluatie ƒ 314. 252, -, - 
Mitsgaders de contanten door de ministers op assignatiën en wissels zo na Nederland, als Batavia in het boekjaar 1762/3 geaccepteert, hetwelk volgens Houglise missive van den 83 januarij 1763 na 't patria en brief van den 19 e maart 1763 na Batavia bedraagt als 
Op assignatie na Nederland ƒ 61. 112, 9, 4,, wissel na Batavia ƒ 559, 10, - ƒ 61. 671, 19, 4 Overzulx blijkt dat Bengalen in anno 1763 bekomen heeft 33 thonnen schats ruym ofte ƒ 3. 313. 313, 9, 12 Daarentegen zijn met de scheepen Deunisveld en de Vrouwe Cornelia Hillegonda direct, en Kroonenburg over Ceylon uyt de lading van het schip Oosterbeek van Bengalen op Batavia aangebragt 31. 950 ponden amphioen in 213 kisten ƒ 171. 373, 18, -430. 818 dito salpeter ƒ 86. 804, 6, 8 308 pakken met diverse lijwaten ƒ 256. 072, 10, -16 kisten met zijde stoffen ƒ 36. 758, 11, 8 46. 500 pees goenijs lange ƒ 12. 177, -, -44. 500 pees goenij sakken ƒ 19. 059, 6, -3000 ponden zijlgaaren ƒ 1. 666, 13, -80 rollen zijldoek ƒ 1. 591, 12, -10. 141 ponden Bengaalse boter ƒ 4. 523, 2, 8 Eenige kleenigheeden ƒ 2. 668, 14, -In aanreekening na deze hooftplaats ƒ 5. 477, 9, 8 Somma ƒ 598. 173, 3, -. Fol. 1640r-1641r. Met de schepen Scholtenburg voor de kamer van Amsterdam en de Visvliet voor die van Zeeland is, volgens de kopie van de brief van 8 januari 1763, uit Bengalen vandaar naar Nederland verzonden t. w. v. ƒ 1. 652. 675. De algemene inkoop tussen 1 september 1761 en eind augustus 1762 bedroeg volgens de samenvatting in een bijlage) 
Voor Europa 
63. 942 pees fijne Houglijse lijwaten ƒ 980. 738, 5, -46. 310 ,, grove dito dito ƒ 305. 661, 19, -2205 ,, Cassembaarse dito ƒ 22. 859, 2, -9320 ,, dito zijde stoffen ƒ 96. 126, 5, 8 45. 978 ponden dito dito in zoort ƒ 298. 014, 12, 8 11. 088 pees Pattanase lijwaten ƒ 71. 879, 1, 8 10. 000 ponden borax ƒ 5. 016, 15, 8 9800 dito schellak ƒ 5. 855, 4, -1. 209. 900 dito salpeter voor 't patria en India ƒ 139. 365, 10, 8 ƒ 1. 925. 516, 15, 8 Voor Indiën 1652 pees fijne Houglijse lijwaten ƒ 18. 205, 12, 8 1980 ,, grove dito dito ƒ 11. 512, 12, 8 200 ,, Cassembasaarse dito ƒ 790, -, -2240 ,, dito zijde stoffen ƒ 41. 422, 2, 8 14 ponden dito dito in zoort ƒ 110, 5, -2900 pees Pattanase lijwaten ƒ 10. 516, 16, -3800 ,, hembden ƒ 6. 965, -, - 54. 500 ,, goenijs lange ƒ 13. 041, -, -47. 000 ,, goenij zakken ƒ 18. 102, 5, 8 309 kisten amphioen ƒ 159. 536, 8, -10. 500 lb. zeep voor Cassembazaar ƒ 3. 353, 16, 8 diverse equipagie en dispens goederen ƒ 17. 802, 18, 8 ƒ 301. 358, 17, -Somma ƒ 2. 226. 875, 12, 8 De generale restanten hebben onder ultimo augustus 1762 volgens de boeken bedragen te Houglij ƒ 3. 670. 859, 10, -te Cassembazaar ƒ 457. 702, 5, -te Pattena ƒ 310. 417, 3, 8 te Dhecca ƒ 226, 1, 4 te Bellazoor ƒ 1. 221, 5, -of tesaamen ƒ 4. 440. 426, 4, 12 Maar onder opgemelde datum aan contanten en koopmanschappen bevonden zijn, als Te Houglij Aan contanten ƒ 249. 704, 3, 8,, koopmanschappen ƒ 277. 614, 15, - ƒ 527. 318, 18, 8 Te Cassembazaar Aan contanten ƒ 2. 250, 11, -de munt van Cariemabaath ƒ 96. 154, 11, 8 aan coopmanschappen ƒ 18. 916, 15, - ƒ 117. 321, 17, 8 Te Pattena Aan contanten ƒ 133. 713, 14, 8,, koopmanschappen ƒ 13. 435, 16, - ƒ 147. 149, 10, 8 Somma ƒ 791. 790, 6, 8. Fol. 1641v-1642r. Uit de bestelling van 19 maart 1763 blijkt dat door lagere uitgaven dan de ontvangsten de contanten per eind februari 1763 zijn vermeerderd tot ƒ 1. 378. 608. Voor zover daarvan geen melding is gemaakt in de brieven van 10 mei en 18 oktober 1763, volgt nu het algemene verslag vanaf 1 januari 1763. In de vergaderingen van 27 en 28 juni, 7, 8 en 11 juli 1763 zijn gewone, aparte en geheime brieven van 25 augustus, 17, 22 en 24 december 1762, 5 en 12 februari, 19 en 20 maart 1763 behandeld. fol. 1643 Betreffende schepen en vaartuigen berichtte de brief van 24 december 1762 dat er door de late aankomst van de retourschepen Visvliet en Scholtenburg in Bengalen geen vroegschip naar Nederland gezonden had kunnen worden. Dit jaar zijn de retourschepen zo vroeg mogelijk uitgevaren, zodat ze hopelijk daardoor tijdig in Bengalen zullen aankomen. Twee ervan kunnen dan begin november als vroegschepen worden doorgezonden en de twee andere daarna. Hoewel de voorraden door een boven verwachting goede inkoop aanmerkelijk groter waren geworden, bleef het bestuur bij het besluit van 16 november 1762 om maar twee schepen naar Europa te zenden, hoewel er genoeg lading voor een derde schip zou zijn geweest. Dit besluit is goedgekeurd. De goederen zijn zo over de twee schepen verdeeld dat ze enige duizenden guldens meer bedroegen fol. 1644 dan de acht ton die een Bengaals retourschip volgens het besluit van 15 oktober 1751 voor de grote kamers mag vervoeren. Dit, en het achterlaten van minder gewilde goederen, was echter beter dan een schip na de vastgestelde tijd van 15 januari te laten vertrekken. Tevens is toegestaan om de schepen voor de kleine kamers eveneens tot acht ton te beladen. De loodsen Caday en Faust zijn juist behandeld. Het bestuur heeft Caday in hechtenis genomen en aan de fiscaal gevraagd een onderzoek te doen waar hij zolang is gebleven, zodat de Deunisveld en de Vrouwe Kornelia Hillegonda van 25 november tot 1 december bij gebrek aan loodsen op de rede van Balasore hadden moeten blijven wachten. Tevens moet onderzocht worden waarom hij niet naar de Vrouwe Kornelia Hillegonda is gegaan, toen de schipper van de Deunisveld, die een Engelse loods voor 700 ropia had ingehuurd om zijn schip voor Hijili Flat te brengen, hem had gewaarschuwd. Ten slotte is besloten na te gaan of Faust inderdaad, zoals hij beweert, wegens gebrek aan proviand is binnengelopen. De uitslag daarvan wordt afgewacht. Overigens is de boete van twee maanden gage voor het wangedrag van Caday vrij coulant. fol. 1645 Het bestuur gaf de aanbeveling er op te letten dat de loodsen vroeg werden gezonden en hun post naar behoren zouden betrekken. Betreffende de verstrekkingen aan schepen, zowel als anderszins, is op zuinigheid aangedrongen. Hoewel die aan de sloepen en vaartuigen in 1761/62 ƒ 35. 786, ofwel ƒ 2589 meer dan verleden jaar, heeft bedragen, is het geaccepteerd dat daarvoor is aangevoerd, dat er bij gebrek aan kayirutouw, vaderlandse kabels verstrekt hadden moeten worden en er in 1761/62 vijf vaartuigen meer waren dan in 1760/61. Het bestuur meende dat er geen andere middelen tegen het stelen bij het vervoer van de wal naar de schepen te bedenken waren. Hoewel dit kwaad niet is uit te roeien, moet er wel alles wat doenlijk is tegen gedaan worden. Hoewel de buitenste einden goed waren, is de afschrijving van 104 vadem touw op zes zware touwen, en van 30 vadem op vijf stuks, die met de Oosterbeek direct uit Nederland aangevoerd waren, goedgekeurd. Voortaan zijn dergelijke afschrijvingen verboden. fol. 1646 Er is bevolen de touwen bij de aanvoer, al naar gelang de kwaliteit, in te schrijven. Hoewel de afschrijving niet in geld wordt uitgedrukt, verwacht men wel dat het aantal en de lengte naar waarheid wordt verantwoord. Er is maar geaccepteerd dat de schippers van de Visvliet en Scholtenburg het buskruit, dat op de reis naar Bengalen door lekkage onbruikbaar was geworden, overboord hebben gezet. Ze beweerden onkundig te zijn van de duidelijke order van 9 februari 1762 die dit verbood. Ze zouden die niet ontvangen hebben, maar dat is onwaarschijnlijk, omdat ze met de papieren aan alle schepen is meegegeven. In het vervolg moeten de scheepspapieren opgevraagd worden en als dit bevel aanwezig is, moeten de schippers al het weggegooide buskruit tegen inkoopsprijs vergoeden. Het is ook tegen de order fol. 1647 dat op de lading van de Visvliet een tekort van 297 1/2 pond kruidnagels tegen een overschot van 244 pond nootmuskaat is weggestreept. Het is onbegrijpelijk dat volgens de brief van 24 december 1762, op een aanvoer op de Visvliet van 1008 staven, ofwel 8064 mark baar zilver, 7 mark, 1 once, 5 engels en 18 ase is afgeschreven. Dat is 1/10 Op een lading van 1603 staven, ofwel 12. 824 mark op de Langewijk, is 9 mark, 3 once, 16 engels, 8 ase, d. w. z. ongeveer 1/14 afgeschreven en op de lading van de Scholtenburg 9 455/512 mark-troys. Men moet zich daar maar bij neerleggen. Het bestuur is voorgehouden dat zulke tekorten niet meer mogen voorkomen, zeker nu van iedere staaf het gewicht op de factuur wordt vermeld. De afschrijving van een tekort op de equipage- en baanboekjes van 27 lichte ankers is aanvaard, omdat het alleen maar een verkeerde inboeking kan zijn geweest en de equipagemeester een teveel van 33 zware ankers reeds in de boeken heeft opgenomen. Hij moet wel onder ede verklaren dat hij zich niet met de lichte ankers heeft verrrijkt. Wat de belastingen en vergoedingen betreft, fol. 1648 is de verstrekking door de opperchirurgijn van medicamenten op mondeling bevel verboden. Dit is om foutieve belastingen, zoals de opperchirurgijns Roelandus en Canerie kregen opgelegd, te voorkomen. De schipper van de Welgelegen, Jan Mulder, en zijn vroegere opperstuurman Klaas Vermeulen zijn, om redenen vermeld in de brief van het bestuur van 24 december 1762, na aflegging van de eed, ontheven van belasting wegens een tekort op specerijen. Dit is tevens gebeurd met betaling door de opzichter van de wapenkamer Claude Ogerdias i. v. m. de in 1761 met de Vrouwe Rebecca Jacoba naar Batavia gezonden snaphanen, die onbruikbaar en niet te repareren bleken te zijn. Het bestuur heeft verzekerd dat er geen fraude in het spel was. Het opperhoofd te Patna, Johannes Bacheracht, is niet ontheven van ƒ 310, ofwel 1/7 gedeelte van het verlies bij de verkoop van wat fluweel die daar, tegen het bevel in, tien jaar was aangehouden. Dat is evenmin het geval met een door hem te vergoeden aandeel van gestolen sicca ropia's. Het bestuur getuigde in zijn brief van 24 december 1762 van zijn onvermogen. Daarom mag Johannes Bacheracht in jaarlijkse termijnen een vijfde, of ƒ 5240,-, afbetalen, mits de eerste termijn eind februari 1763 is voldaan en er voor het restant borgen worden gesteld. fol. 1649 De aflossingen moeten in de negotieboeken te Hooghly worden opgenomen. Als er, op de door kapitein Jan Zacharias Nauwman verkochte goederen van enige op de uitreis van de Oosterbeek overleden personen van wie in die boedels schulden aan de Compagnie zijn overbleven wegens genoten soldijen, kisten en kelders, en door gedane transporten, dan moet hij die afbetalen. De orders in deze zijn duidelijk, hoewel Nauwman het daar niet mee eens is. De vergoeding van het verlies op de asa foetida van ƒ 221, die sinds 1757 in de pakhuizen heeft gelegen, en van ƒ 1156 door de lagere opbrengst van 17. 000 pond Japans staafkoper, die door een zekere Maroedas was gemijnd, maar niet afgehaald is, is goedgekeurd. Het bestuur bracht in zijn brief van 24 december 1762 evenwel te berde dat de Compagnie het handgeld voor zulke niet-afgehaalde goederen geniet, maar dat degenen die als vendumeester optreden, bij onvermogen van de eerste kopers de mindere opbrengst vermeerderd met renten moeten vergoeden. fol. 1650 Daarom is besloten dat de laatsten nu, en voortaan in zulke gevallen, het handgeld zullen genieten. Dat wordt dan in mindering gebracht op de vergoeding. Het is een goed besluit tegen kwalijke praktijken bij verkopingen dat het bestuur op 29 maart 1762 heeft voorgeschreven en dat mondeling en op aanplakbiljetten zal worden bekend gemaakt, dat wie zijn naam aan een koper leent, hetzij een Europees inlander aan een inlander, of een inlander aan een Europeaan dan wel omgekeerd, altijd de persoon wiens naam als die van koper is opgegeven, verantwoordelijk blijft voor wat de goederen bij een gedwongen tweede veiling minder opbrengen dan bij de eerste. Hij moet dit aan de Compagnie voldoen zonder dat die zich met een overdracht bemoeit. Tevens is het juist dat aan hoofdadministrateur Menso Isinck en de pakhuismeesters Moise Lafont en Jan Albert de Wijs de vergoeding is opgelegd van 3/4 rente voor drie maanden over 100. 000 pond oude Perzische koperwerken. fol. 1651 Door grove nalatigheid waren die niet bij de verkoping van december 1762 geveild, maar pas in maart 1763. Van de vergoeding zal wel het gunstige prijsverschil van ƒ -, 8, 10 3/16 de 100 pond met de vorige verkoping afgetrokken worden. Het is toegestaan om het oude metaal van de geschutgieterij dat van 50 % winst was afgeslagen en opgehouden moest worden, naar Batavia te zenden, omdat er geen winst op viel te maken. Dat geldt ook voor het restant goede koffiebonen dat niet met winst is te verkopen. Maar 86. 000 pond tin is te Bengalen gelaten in de hoop dat de markt aantrekt. Er zal echter geen tin meer heen gestuurd worden. Op de vraag in de aparte missive van 22 december 1762 over de verkoop van Japans staafkoper is, in de hoop dat het de verkoop bevorderen zal, toegestaan om met een winst van 150 % genoegen te nemen.) 
Omtrend den handel in het gemeen hebben wij de ministers voorgehouden dat het zeer te beklagen is, dat dezelve in Bengale hoe langer hoe meerder agteruyt en te gronde gaat, en het onwedersprekelijk is dat de maatschappije daardoor groot geworden en nog staande gebleeven zijnde, zeer veel gevaar loopt om bij eene verdere verflauwing in grote ongelegentheyd te geraaken. En dat wij dienvolgende van der ministers trouw, iver en pligt verwagten dat zij alles wat uytdenkelijk is tot dies opbeuring, zouden aanwenden en geene goederen daartoe eyschen dan die de apparentie hebben, dat met winst van de hand zullen gaan, vermits het andersints door over en weder slepen niet dan schaade komt te geeven. 
Bij de brief van 15 augustus 1763 is het rapport dat Jeremias van Riemsdijk als de beschrijver van dit kantoor opstelde, naar Bengalen gezonden. Het moet de vervallen toestand daar verbeteren en is ingevoegd bij de resolutie van 12 augustus. Het bevat aanwijzingen tot het verminderen van de uitgaven en het vermeerderen van de inkomsten, die direct moeten worden aangewend. Ten aanzien van de verkoop van goud en zilver is in de brieven van 24 
juni en 15 augustus 1763 slechts bevolen de ƒ 374. 110,- aan toegezonden gouden ropia's zo duur mogelijk te verkopen en is medegedeeld dat naar Kharg de opdracht is gezonden om deze in plaats van tegen ƒ 21, 10,-, maar voor ƒ 20,- het stuk in rekening te brengen. Betreffende de munt heeft de stadhouder van de nawab te Murshidabad aan het opperhoofd te Kasimbazar verzocht zilver aan te voeren om door vermeerdering van de muntrechten de gunst van de nawab te behouden. fol. 1653 Het is goedgekeurd dat het bestuur zoveel mogelijk van de munt gebruik wil maken, omdat daar weinig voor de vorst of andere gewerkt wordt en men dan niet voor belemmering beducht hoeft te zijn. Het zond 31. 480 mark baar zilver naar de munt, die na vermunting deels te Kasimbazar voor vooruitverstrekkingen zijn gelaten en deels te Hooghly zijn ontvangen. Tevens is het goedgekeurd dat de dienaren is opgedragen met het wegen van baar zilver als vanouds door te gaan en de oude weegschalen te gebruiken. Bij een ondergewicht moet iedere staaf afzonderlijk met de kleine schaal gewogen worden en de uitslag genoteerd. Dit komt overeen met het hierboven gegeven bevel voor het zilver uit Batavia, waarvoor het gewicht dat daar bepaald is, als uitgangspunt moet dienen. Het ondergewicht te Hooghly op een partij die met de Langewijk was aangevoerd, van 9 mark, 3 once, 16 engels en 8 ase, en te Kasimbazar van 8 45/512 mark toont duidelijk aan dat de balans, de schalen, of de gewichten daar niet goed werken. Het is goedgekeurd dat het ondergewicht te Kasimbazar, omdat het het laagste is, werd beëdigd en dat op die basis de afschrijving zonder geldsom is geschied. fol. 1654 Zo hebben de leveranciers in Nederland geen reden tot klagen. Er is bevolen met deze handelwijze door te gaan, zolang er geen bedenkelijk verschil met het ondergewicht te Hooghly is. Uit de brief van 19 maart 1763 is gebleken dat er met de inlandse essayeur moeilijkheden waren over 400 staven baar zilver uit de Scholtenburg en over twee kisten uit de Langewijk, die beide van de kamer van Zeeland te Batavia zijn ontvangen. Hij waardeerde deze zending 1 1/4 grein minder. Daarom zal de essayeur van de Compagnie voortaan drie staven uit iedere partij keuren en een stukje daarvan met het merkteken naar Batavia zenden onder vermelding van de kamer, het jaar en het schip waarmee het is aangevoerd. Het is een goede maatregel dat het bestuur de dienaren te Kasimbazar heeft bevolen om het munten van 1200 staven uit de Deunisveld te staken, omdat men te Calcutta van plan was sicca ropia's ter gelegenheid van het vierde regeringsjaar van de mogol te laten slaan. Als dat waar is, fol. 1655 zal het stempel te Murshidabad ook wel vernieuwd worden, en zou de Compagnie met een groot aantal munten met een oud stempel blijven zitten. Na een paar dagen is het nieuwe stempel inderdaad ingevoerd en dat is toen voor de 1200 staven gebruikt. Het verlies bij vermunting op zilver aangevoerd door de Visvliet, Langewijk en Scholtenburg is aanvaard en tevens de onkosten voor deze muntplaats van sicca ropia's 5150, ofwel ƒ 8111, toen de munt tien maanden, tussen begin januari en eind oktober 1762, stilstond. Men is tevreden dat er ropia 266 van de oude munt voorraden is binnengehaald en verwacht dat men alles zal doen om de rest in te vorderen. Ook is het een goede maatregel dat het bestuur, omdat de schepen lang op zich lieten wachten, ropia 22. 986 uit de boedel van opperkoopman Arend Jacob de Wilde vanaf dat ze op 1 juni 1762 in kas kwamen, tegen rente heeft uitgezet. Dat is ook geheven over 36. 000 ropia die de zijde en zijden stoffen leveranciers te Kasimbazar als voorschot hebben ontvangen. Wel is aangespoord om geleende gelden spoedig met het reeds gestuurde zilver af te lossen, fol. 1656 zodat geen nodeloze renten worden betaald. Dat geldt ook enerzijds dat waar de boedel van De Wilde recht op heeft, anderzijds dat wat de Compagnie in die boedel toekomt uit de nalatenschap van onderkoopman Pieter Johan Ribout, die in die boedel is opgenomen. Dan betaalt de Compagnie tenminste geen interest over haar eigen geld. Zeker moet ƒ 78. 750,- die blijkens de memorie van het gebruik van het geld in november 1761 te Patna van de Armeniër Choja Gregor Olde Artoe werd geleend en eind januari 1763 nog openstond, afgelost worden. Het is treurig dat de verwerving van textiel zo slecht is uitgevallen en dat er in 1762 zo weinig naar Patna gezonden kon worden. Men moet zich daar maar bij neerleggen in de zekerheid dat het bestuur zijn best heeft gedaan. Hopelijk maakt het laatst toegezonden matige retour door hoge winsten veel goed. Het bestuur is aangespoord alles in 
het werk te stellen om de verwerving van textiel te verbeteren. De getroffen maatregelen zijn goedgekeurd. Het is bijzonder bevorderlijk) 
dat zij de Cassembazaarse bediendens gelast hebben geen renten te valideeren op driequart van het aanbesteede capitaal aan de kooplieden van den dag der aanbesteding af, totdat zij het geld ontfangen hebben, om dezelve van een gebrekkige voldoening niet te laten profiteeren, maar haar te doen bewijsen hoeveel geld zij voor dien tijd dat aan haar geld verstrekt is, na de arrengs gesonden hebben en wanneer, om de intressen haar competerende daarna te reguleeren. En zomeede dat zij geen belofte hebben gedaan aan de kooplieden op hun verzoek tot acceptatie van al het uytschot, soo der grove als fijne lijwaten, als met reden bedugt zijnde dat de cooplieden haar dan nog minder op de besorging van deugsaam goed soude toeleggen. Soo zommige al niet probeerderden de firtij die de Engelsen per vendutie laten verkopen, door de tweede of derde hand te leveren. Daar de vreese om met het uytschot te blijven setten, de koopluyden moeste aansetten deugsaam goed te leveren. Maar hen integendeel daarmede afgezet, dat de ministers na het aflopen van de leverantie zien zouden hoeveel firtij zij hadden en hoe dezelve gesteld was. 
Er is aanbevolen om de prijs voor de firtij gemiddeld te houden, zodat er nog enige winst op te maken is. De grove textiel moet nog wel voor Azië geschikt zijn, terwijl de firtij van de betere soorten, omdat men meent dat er nog wel enige winst in Nederland op te halen is, fol. 1658 direct daarheen en niet, zoals dit jaar is geschied, naar Batavia gezonden moet worden. Het is zeer plezierig dat de prijzen voor 1763 die met Santok Ray voor de Dhakase textiel zijn overeengekomen, aanmerkelijk zijn verlaagd. Wel bleven die voor 300 stuks tansjeebs en 4000 joediase baftas op die van het vorige jaar. Dat bevordert de winst, waartoe zuinigheid met de verpakking ook bijdraagt. In de brief van 24 december 1762 meldde het bestuur dat de prijzen van de verpakking na rato van de hogere prijzen te Hooghly en Kasimbazar waren gestegen. Het bleef evenwel vasthouden aan het bevel in de marginale aantekeningen op de Bengaalse negotieboeken van 1759/60 dat een overschrijding van de kosten vastgelegd in de memorie van bezuiniging van 9 mei 1755 pagina 133, door wie het aangaat vergoed moet worden. Als uitgangspunt worden de prijzen aangehouden die in de bestelling uit Nederland van 14 oktober 1756 voor 1758 en in de brief uit Batavia van 13 april 1758 zijn genoemd. In de laatste zijn de kosten over enige jaren voor emballage opgenomen. fol. 1659 De mate waarin de stijging van de prijs voor emballage die voor de textiel overschrijdt, wordt dan in rekening gebracht. Het bestuur is bevolen alle voorschriften zonder uitstel en tegenspraak na te komen. Gezien de jaar na jaar stijgende prijzen worden met het bestuur de bevelen van Heren XVII voor het verkrijgen van zijde, die immers alleen naar Nederland gaat, afgewacht. Dat betreft ook zijden stoffen voor Nederland, terwijl men het eens is met de opvatting van het bestuur over die voor Azië. In de brieven van 10 mei en 18 oktober 1763 werd gemeld dat er dit jaar maar 213 kisten opium zijn verworven. Daaruit blijkt dat het daarmee, zoals het bestuur in zijn aparte brief van 22 december 1762 al heeft opgemerkt, slechter dan ooit is gesteld, doordat de Engelsen zich geheel van de opium hebben willen meester maken. Voor alles wat er tussen het bestuur en hen is voorgevallen wordt om het kort te houden verwezen naar de aparte brieven uit Hooghly van 25 augustus en 22 december 1762, 12 februari en 19 maart 1763. fol. 1659 Twee folio's zijn genummerd 1659. Slechts dat wat in de vergadering ter sprake kwam, zal vermeld worden. Het is goedgekeurd dat het bestuur, dan wel de dienaren te Patna, het voorstel van het Engelse opperhoofd aldaar William Ellis om alle opium door hun gomasto Mir Ashraf te laten inzamelen, heeft afgewezen. Ellis zou daarvan dan twee derde en de Compagnie slechts één derde ontvangen. Dat zou voor de toekomst zeer nadelig zijn en daarop moet bij alle contacten gelet worden. De verhoging van de tol op de laatst verzonden opium is tegen ƒ 326, 11,- de 100 pond geschied, wat ƒ 55,-, 8 meer is dan die 
van ƒ 271, 11, 8 in het vorige jaar. De tol van 2 1/2 heeft dus per 100 pond ƒ 1, 7, 8 meer bedragen en op de hele partij in 1761/62 ƒ 608, 3,- meer. Zowel de hogere prijs, als de hogere tol moesten wel geaccepteerd worden, omdat de regenten niet verplicht zijn over minder dan de kostprijs tol te heffen. Het bestuur is aanbevolen om te proberen de kostprijs te verlagen, waardoor de tol ook lager wordt. In de aparte brief van 22 december 1762 fol. 1660 heeft het bestuur geschreven dat het wel begreep, dat de Engelsen deze verhoging zozeer bevorderden, omdat zij er ongetwijfeld van op de hoogte waren dat de Hoge Regering het vorige jaar had besloten om de benodigde opium te Batavia van hen in te kopen. Zij waren dan verzekerd van een gunstige afzet. Hierop is geantwoord dat zo'n uitzonderlijk besluit zeker niet genomen zou zijn, als er uit Bengalen opium was geleverd, al was het minder, maar niet slechts 651 kisten. Overigens is er niets van gekomen, doordat er te Benkulen geen opium binnenkwam. Het valt bovendien nog te bezien wat voordeliger zou zijn, of opium voor een iets hogere prijs te Batavia in te kopen, dan wel in Patna met zoveel onkosten. Er is teveel papier verspild met alle bezwaren daartegen, als er met de laatste inkoop zo weinig is ontvangen. Bij levering te Batavia wordt bovendien het risico van de heen-en-weer vaart vermeden. Daarbij is nog aangevoerd dat dit besluit slechts voor dat jaar gold, toen men zo om opium verlegen was. Men had niet de intentie om de handel in opium naar Batavia voor de Engelsen open te stellen en aantrekkelijk te maken. fol. 1661 Het bestuur heeft de dienaren te Patna opgedragen zich niet door de duurte van de opium te laten afschrikken en de inkoop ijverig voort te zetten. Het is erop gewezen dat dit ertoe kan leiden, dat de opium te duur wordt ingekocht. Nadat de markt verkend is, moet men de uiterste prijs vaststellen en er daarbij rekening mee houden dat de verkoopsprijs te Batavia rsd 450 per kist is. Hiermee is rekening gehouden in het antwoord van het bestuur aan Patna dat er niet moest worden ingegaan op een prijs van ropia's 750, of ƒ 1125,- per kist, die een zekere inlander, zowel als de Engelsen vroegen. De laatsten verminderden deze te Hooghly tot 700 en 660 Arcaduse ropia's, ofwel ƒ 1030, 4, 8 en ƒ 971, 7,- de kist van 150 pond. Louis Taillefert heeft verklaard dat hij de kist met monsters pas wilde bekijken, als deze enorme prijs werd verminderd. Hij verwachtte dat de Engelsen zich vervolgens soepeler zouden opstellen. Tot verwondering is daarover nog niets vernomen. Hopelijk heeft het voorstel fol. 1662 van het opperhoofd te Patna Johannes Bacheracht aan de gouverneur te Calcutta Henry Vansittart om voortaan gezamenlijk opium in te kopen succes en krijgt men wat er voor 1764 nodig is. Dat zijn 1000 kisten, maar als gewoonlijk zijn er 1200 besteld. De overige zaken betreffende opium zijn goedgekeurd en de toestemming om van de Engelsen te Calcutta voor ƒ 725,- de kist te kopen, als er te Patna geen 600 kisten tegen ƒ 700,- à ƒ 725,- de kist zijn te bemachtigen, is hernieuwd. Dat mag niet meer zijn dan wat aan 600 kisten ontbreekt. Als er te Patna 600 kisten zijn verkregen, moet van verdere inkoop afgezien worden, zodat de Engelsen met de opium blijven zitten. Daalt de prijs tot ƒ 550,- à ƒ 560,- dan kan er tot 1000 kisten gegaan worden. Bij 600 kisten moet men wel proberen de prijs zoveel mogelijk onder de ƒ 700,- à ƒ 725,- te houden. fol. 1663 Mocht er onverhoopt geen opium voor ƒ 725,- de kist te koop zijn, dan mag desnoods de prijs tot ƒ 800,- verhoogd worden, maar met een maximum van 500 kisten. Over de salpeterhandel is reeds gesproken in de brieven van 10 mei en 18 oktober 1763. In de geheime brief van 16 juli 1763 is aanbevolen om tenminste de helft van wat de Engelsen verkrijgen te bemachtigen en zo mogelijk meer, zonder tot een overeenkomst als van 1745 over te gaan. Louis Taillefert en het bestuur hebben daarin de vrije hand, om daardoor evenredig met de verwerving van de Engelsen uit te komen. Gouverneur Henry Vansittart berichtte dat hij geen toestemming meer gaf om de salpeter die te Ghazipur werd verkregen, af te voeren, omdat die om de winst uit Chapra daarheen werd aangevoerd. Het antwoord van Taillefert dat men niet van plan was daar meer in te kopen, fol. 1664 omdat daarop, zoals uit hun berekening bleek, geen winst werd gemaakt, is goedgekeurd. De berekening daarvan, die in de brief van 25 augustus 1762 werd vermeld, is opgevraagd. Tevens is goedgekeurd dat er noodgedwongen is besloten voor de salpeter de markt te volgen en 16 sicca ropia, of ƒ 25, 4,- de 136 pond, ofwel ƒ 18, 10,- de honderd pond te betalen. Ondanks de 
hoge prijs in Bengalen, kan ze niet gemist worden. Daarom is men er tevreden over dat er, hoewel het niet veel is, 628 zakken tegen die prijs gekocht konden worden en nog eens 106 zakken voor 9 Arcaduse ropia's de man, of 18 ropia's de zak. Het is goedgekeurd dat op de bestelling uit Ceylon is geantwoord dat, als salpeter hoognodig is, het maar uit de Oosterbeek gehaald moet worden. Het is toegestaan om de bestelling van salpeter uit Ceylon te voldoen, en buiten die voor Azië, 500. 000 lb, of zoveel meer als mogelijk, daarheen te zenden. Ook de bestelling voor 1764 uit Nederland van 2. 000. 000 lb moet worden uitgevoerd, maar de bestelling voor Azië gaat voor die uit Nederland. fol. 1665 Tevens is bericht dat een groot gedeelte van de 145 zakken salpeter in het schip dat te Nadia is vastgelopen, door het losspringen van een plank nat is geworden en gesmolten. De vloot uit Patna met retouren voor Azië en Nederland is door de naib subadar van Patna, maharadja Nobotraai, te Patna vastgehouden op grond van nieuwe pretenties. In de hoop dat de steeds toenemende afpersingen eens zullen ophouden, zijn de kosten van ropia 2500,- aanvaard. Betreffende timmerwerk en reparaties is toegestaan het huis op de bazar te Mirzapur conform het voorstel als hospitaal over te nemen, maar niet voor ropia 25. 000,-. De prijs moet zoveel minder zijn als de eigenaar opgeeft, als hij maar onder ede verklaart dat hij het niet voor minder aan een particulier zal verkopen. Men heeft zich erbij neergelegd dat de oude kazerne voor ƒ 1167 werd afgebroken, en een nieuwe voor ƒ 30. 120,- is gebouwd. Voor de gezondheid van het personeel is toegestaan fol. 1666 dat er een gaanderij wordt opgetrokken, maar er wordt wel verwacht dat deze minder zal kosten dan de begroting door ingenieur Claude Ogerdias van sicca ropia 8000, of ƒ 12. 600,-. Nu deze naar Batavia gaat is bevolen dat wat hij deed, gewoon wordt voortgezet. De kosten van timmerwerk en reparaties over het jaar 1761/62, de gewone en buitengewone geschenken, uitgaven voor het hof en de zichtgiften zijn goedgekeurd. Dit is ook het geval met de opdracht aan het bestuur te Kasimbazar om geen zichtgiften aan afwezige regenten te geven, wanneer de nawab zo dichtbij een ander kantoor is dat hij ook een geschenk zou moeten hebben. Onlangs moest bij het bakrietfeest een dubbel zichtgift van ƒ 70 gegeven worden. Het is een goed middel om hogere declaraties te voorkomen dat het bestuur te Patna is opgedragen in de eed op wat aan peshkash is verstrekt, niet alleen het bedrag op te nemen, maar ook dat daar niets op kon worden afgedongen. De redenen die het bestuur er voor heeft gegeven, fol. 1667 dat dit tribuut is afgegeven voordat de handel in 1762 was afgelopen, zijn aanvaard. Er is wel opgedragen om te trachten de oude methode van afgave halverwege het volgende jaar weer te herstellen. Met genoegen is geconstateerd dat de algemene uitgaven in 1761/62 ƒ 343. 877 hebben bedragen, dus ƒ 102. 407 minder dan het vorige jaar. De inkomsten bedroegen helaas maar ƒ 195. 732, wat ƒ 276. 725 minder is dan in 1760/61. Dit betekent een negatief saldo van ƒ 148. 145, wat een verslechtering van ƒ 174. 318 inhoudt. Omdat men er alles aan doet om de inkomsten te verhogen en de lasten te verlagen, waarvoor het bestuur en Louis Taillefert geprezen moeten worden, legt de Hoge Regering zich hierbij maar neer. Er is herhaald dat men verwacht, dat directeur George Lodewijk Vernet door zuinigheid de uitgaven zal verminderen. fol. 1668 Tevens moet hij er alles aan doen de handel uit te breiden en de inkomsten te vermeerderen. Het besluit van het bestuur om de controleurs van de negotie- en soldijboeken één zesde deel van ontdekte fouten nadelig voor de Compagnie te geven en één tiende van die de mogelijkheid zouden kunnen geven de Compagnie tekort te doen, is goedgekeurd. Dat geldt ook voor posten die eigenmachtig op een foute rekening zijn gezet. Als deze uitbetalingen echter hoger dan ƒ 1500,- zijn, dan moet de fiscaal voor het meerdere de schuldigen aanspreken. Ter vookoming van nadelige fouten zullen daartoe aangewezen dienaren de soldijboeken vergelijken niet alleen met die van het hoofdkantoor, maar ook met die van Kasimbazar en Patna. Om buitensporige verstrekkingen te weren, zullen deze dienaren die vergelijken met het reglement en de besluiten, om ze door de verantwoordelijken te laten vergoeden. Deze controleurs moeten zeer oplettend zijn. De domeinen, of de inkomsten van Compagnies dorpen, zijn dit jaar verpacht voor sicca ropia 8300,-, of ƒ 13. 072, fol. 1669 wat sicca ropia 700, of ƒ 1102 minder dan het vorige jaar is. Dat moet men maar accepteren.) 
Nopens de inlandse zaaken zijn wij met de ministers van begrip dat het best zal weesen om, ingevalle zij werden aangesprooken over de nesserane, of blijde gifte voor den soeba vermeld bij derzelver secreete missive van den 25 e augustus 1762, hem, zolange w' in een staat van onmagt blijven, ten eersten cordaat zooveel te bieden, als zijnen voorzaat Aliwerdichan in anno 1741 genoten heeft, namentlijk 36. 000 ropijen, terwijl men sig de aanhoudende knevelarijen der rivierwagters moet getroosten, zolang wij ons in de presente omstandigheeden bevinden en op betere tijden hoopen. Inmiddens hebben w' met genoegen gezien dat de gepretendeerde 9 3/4 percento surplus van thollen van al het Compagniesweegen verwerkte silver en de negotie door ons gedreven, sedert den aanvang van s nababs regeering gelukkig afgekaast is. En dierhalven gepasseert het ten dien eynde verschonkene tot ƒ 2249, 10,-, gelijk ook het in huur neemen van 20 inlandse krijgers door den te Decca posthoudende boekhouder Langheet, uyt bedugting dat, ingevalle het geresen misverstand tusschen de Engelsen en de mooren aldaar tot vijandelijkheeden mogte komen uyt te barsten, de mooren door hunne groote verbittering op de Engelsen, hem schoon voor een Hollander bekend, in de eerste woede mede op het lijf vallen ende vijandelijk handelen zoude. Dog welke wij verwagtende zijn dat niet onnodig aangehouden, maar te missen wesende, ten eersten weder afgedankt zullen werden. 
En vermits de ministers bij secrete brief van den 17 e december 1762 zeggen dat het zig liet aanzien, dat, schoon de ontstane differenten tusschen de Engelsen en de mooren tot wederzijds genoegen wierden bijgelegt, of niet, de mooren het hart niet zoude hebben om eerst openbare vijandelijkheeden te beginnen. Zo hebben wij vermeent te mogen veronderstellen dat er ook niets van komen sal, en zij dus ook niet genoodzaakt zijn zullen de verdrietige rol van bloote aanschouwers te moeten spelen, en de gelegentheyt die sig somwijlen mogten aanbieden, tot herstelling onser regten en voorregten voorbij te laten gaan. 
Ondertusschen is ons aangenaam geweest te vernemen dat het subied sterfgeval van den fausdaar Mirza Zale de afgave belet heeft van 195 granadiers geweiren, die zij op desselfs sterk aanhoudend versoek besloten hadden aan den nabab te vereeren. Dewijl wij vermeenen dat de Engelsen niet onkundig kunnende zijn, dat men g'informeerd is van de toenemende quade gesindheyt van de moren tegens haar, reedenen zouden vinden om zodanige afgave van geweer aan te zien, als een assistentie die men vroegtijdig aan de mooren bewees ten hunnen nadele. En dat het daarom best zal wezen versoeken van die natuur, zolang men zig in de presente staat bevind, op de best voeglijkste wijse te ontleggen, om alle verdere onderneeminge der Engelschen in ons nadeel voor te komen. 
fol. 1671 Toen enige Franse oorlogsschepen voor de rivier de Ganges verschenen, vroeg de faujdar van Balasore voor drie brigantijnen en sloepen van een zekere heer Beth Nederlandse vlaggen en passen. Het is juist dat dit werd geweigerd, want mocht deze heer een Engelsman zijn, dan zouden de Fransen met recht hebben kunnen klagen dat de neutraliteit door de Compagnie geschonden was. Om problemen met Europese naties te voorkomen, moet het verlenen van vlaggen en passen aan inlandse schepen die noch van Compagnies kooplieden, noch van inwoners zijn, zoveel mogelijk vermeden worden. Men heeft zich er tevreden over getoond dat directeur Louis Taillefert door traineren de tol op de salpeter die van de Engelsen was verkregen, heeft weten te ontgaan. Met de verandering van regenten te Hooghly is die nu van de baan. De Engelse gouverneur Henry Vansittart had naar aanleiding van het verongelukken van de gorab Manik Saway, die met een Nederlandse pas en vlag van Surat kwam, voorgesteld om altijd loodsen te Balasore aan te houden en boeien te plaatsen. De kosten zouden evenredig over het aantal passerende schepen verdeeld worden. fol. 1672 De Engelsen zouden de tonnen aan de buitenzijde plaatsen en de Nederlanders die aan de kant van Hijili Flat. Het is juist dat dit voorstel in de geheime brief van 25 augustus 1762 is afgeslagen. De loodsen is bevolen om, zoals in vroegere jaren, tonnen te leggen waar ze die nodig achten.) 
Terwijl wij omtrend het verspreyde gerugt dat de Engelschen toebereidselen maakten, of z' een vijandelijke vloot verwagtende waren, en voornemens zoude zijn bij aankomst van eenige onser ongewoon bemande scheepen ter Bellasoorse rheede, een detachement te zenden om Chinsura te nemen, maar eenlijk aangemerkt hebben dat de uytkomst heeft doen sien in hoeverre die berigten van de waarheyd hebben afgeweken, en hoe noodsakelijk het was, dat men niet alles verwerpende, ook niet alles aanneeme. En zomede omtrend den inhoud van het ons toegesonden extract uyt een brief door de Engelsche bewindhebberen in het najaar 1761 aan de Kalkatse ministers geschreven, namentlijk de overeenkomst tusschen den luytenant collonel Caillaud en den overleden naib soeba of tjutto nawab Mier Mirem alias Mier Sedichan, om schriftelijk een beloning van 50. 000 ropias te beloven voor het ombrengen van den presenten mogel, doenmaligen kroonprins Sja Alem, dat diergelijke voorvallen ons niet kunnen prijudiceeren, maar de mooren de ogen openen. 
Mier Mirem, bedoeld kan zijn Muran, de zoon van nawab Mir Jafar; hij was vice nawab en overleed in 1760. De transcriptie tjutto is onzeker. 
fol. 1673 Het doet genoegen dat door de dood van de faujdar Mirza Zale de aanspraak op het heerlijke recht op verkoop door Henry Vansittart van het particuliere scheepje de Elisabeth van de Bataviase burger Michiel van Millingen, is komen te vervallen. Wel is besloten particuliere schepen uitsluitend van Batavia naar de Westerkwartieren te laten vertrekken onder het stellen van zekerheid voor terugkeer. Ontmoetingen, zoals beschreven in de geheime brief van 25 augustus 1762, worden zo voorkomen. Men houdt vast aan het bevel van 25 juli 1672 om geen Engelsen van geboorte aan te nemen, maar wel van andere naties en staatsonderdanen, en uitsluitend te Hooghly. Zo worden zoveel mogelijk problemen met de Engelsen voorkomen. Er is bevolen om de aanspraken voor de goederen die door de moslims in 1760 van het detachement van vaandrig Louis Monrooij geroofd zijn, te laten rusten. Er is toch niets meer van te krijgen en de belanghebbenden hadden hun rekeningen wel zo opgemaakt, dat zij met wat zij ontvangen hebben, al bijna schadeloos zijn gesteld. Daarentegen is opnieuw bevolen om een complete lijst te zenden van alle in de Ganges aangekomen en vandaar vertrokken fol. 1674 vreemde schepen, vooral van Engelse. Het bevel door directeur Louis Taillefert dat naar aanleiding van de onheuse behandeling door de Engelsen van de schepen Scholtenburg en Visvliet werd gegeven, is goedgekeurd. Het is ontworpen voor het geval dat de Engelsen Compagnies schepen zouden willen doorzoeken, en beschreven in de geheime brief van 12 februari 1763. Maar de passage over het gebruiken van hand- of schietwapens als wordt getracht met een vaartuig aan boord te komen, moet de gezagvoerders in gesloten envelop worden meegegeven om die zo nodig open te maken. Bij aankomst in Nederland, of in Batavia moet ze weer worden ingeleverd. Als directeur Taillefert op weg naar Batavia wordt gedwongen voor de Engelsen de vlag te strijken, moet hij, zoals hij voorstelt, dat weigeren en schoten afwachten. Die mag hij dan beantwoorden en daarna moet hij onder protest voor de overmacht wijken. Maar er is wel bijgevoegd dat de commandeur van Malabar, Casparus de Jong, en ook de kapitein-ter-zee Cornelis Eijke op weg naar Batavia fol. 1675 de eskaders van de admiraals Charles Stevens en Samuel Cornish hebben gepasseerd zonder het strijken van de vlag en wimpel. Cornish, nu als enige vlootvoogd in Azië, zal dat nu ook wel niet van Louis Taillefert eisen en zeker niet door een Engelsman die een lagere rang heeft dan admiraal Cornish. De berichten over de behandeling van De Jong en Eijke, en een extract uit de brief van Heren XVII van 18 september 1702, zijn naar Bengalen gezonden. Daarin staat dat men op grond van de traktaten, en in het bijzonder dat tussen Nederland en Engeland van 29 februari 1674, de vlag niet hoeft te strijken.) 
Voorts hebben wij, so hetselve te bekomen mogte wesen, niet alleen van de ministers g'eyscht een valide, of bestaanbaar bewijs van het protest van den gouverneur Pigot en raad te Madras, vermeld bij haare secreete brief van den 25 e augustus 1762, tegens den capitain Tinker over de geweygerde possessie neming van Mature ten tijde hetselve door d' onse verlaten was, maar ook van de expeditie die ten dien eynde, dog vrugteloos, met twee scheepen waarop 300 Europeese militairen geplaatst waren, door het raadslid van Madras Peybus zoude gedaan zijn om zig in het bezit van Mature te stellen. En 'twelk zelfs door de Engelschen als een wettige en g'oorloofde onderneeming verbreyd, dog waaromtrend naderhand de negative gespeeld was. Insgelijx hebben wij berigt gevraagd wat er zij van 't contract tusschen den nabab en de heer Vansittart gesloten met opzigt tot de restitutie van de landschappen Borduaan, Miedniepoer, en alle andere districten beneden Kalkatta tot aan het zeestrand aan den vorst, en de daarentegen gedaane belofte van den nabab om jaarlijx 2. 500. 000 ropias tot onderhoud der troupen aan de Engelsche compagnie op te brengen. 
Het is goedgekeurd dat het bestuur de Engelsen heeft bericht, dat het dreigement, dat de schepen met graan door hun commandant bij Kassuri zouden worden tegengehouden, onbetamelijk is geweest. Er waren toen Franse schepen voor de mond van de Hooghly verschenen. Terecht is erbij opgemerkt dat men had behoren te beloven, dat de kosten van het oponthoud en toevallige schade vergoed zouden worden. De bestelde goederen zijn geleverd, maar geen lood en zink. Dat was niet voorradig. Lood mag weer direct uit Nederland besteld worden. In de brief van 21 augustus 1760 was dat verboden, omdat er daarvan te Batavia een grote voorraad was. fol. 1677 Dat is niet meer het geval. Zink is uit China besteld. Met de vertrokken vier retourschepen is 100. 000 lb peper naar Bengalen gezonden, die met wat nog voorradig is van de 1 miljoen lb uit 1762, en wat er nog over is van de 485. 354 lb, die volgens de brief van 20 maart 1763 wel was verkocht, maar niet is afgehaald, verdeeld over de schepen naar Nederland moet worden verzonden. De kopers moeten niet gedwongen worden om hun peper op te halen. Wat niet voor de belading van de retourschepen nodig is en wat niet voor ƒ 50,- de 100 pond valt te verkopen, moet voor de retourschepen van 1764 aangehouden worden. Er is geen sapanhout naar Bengalen gezonden, omdat er nog maar een voorraad van 266. 700 lb is. Volgens de resoluties van 11 augustus 1761 en 6 juli 1763 is dat voor acht retourschepen nodig. Conform het besluit van 16 augustus 1762 zijn er tien kisten met nootmuskaat verzonden, die in plaats van met kruidnagels met kalk waren bestort. Men vraagt om de uitslag van dit experiment te rapporteren. fol. 1678 In de brief van 18 oktober 1763 is reeds vermeld dat opperkoopman en secunde George Lodewijk Vernet tot gezaghebber werd benoemd met de titel van directeur. In zijn plaats is koopman Johannes Bacheracht als opperhoofd te Kasimbazar aangesteld met de rang van eerste koopman. Tot opperhoofd te Patna is koopman Moise Lafont benoemd. Personalia. De vaandrig-ingenieur Claude Ogerdias en assistent Steven Poelman zijn naar Batavia vertrokken. fol. 1679 Personalia. Overige bevorderingen en overplaatsingen van lagere in rang zijn goedgekeurd. Vijf dienaren kregen rustgage. Op het verzoek in de brief van 24 december 1762 om uitleg over bagage van personeel is geantwoord dat aan wie met behoud van rang, maar met stilstand van gage naar Batavia gaat, slechts een gewone kist is toegestaan. Derhalve had kapitein Dominicus von Staeden geen kapiteinsbagage mogen hebben en de vroegere opperstuurman en nu burger David Bartels niet die van opperstuurman. Bovendien mogen burgers niet meer direct naar Nederland repatriëren. Aan militairen en zeevarenden die geen tekort op hun soldijrekening hebben en daarop geen beslag hebben lopen, mag per jaar respectievelijk twaalf maanden en zes maanden gage worden uitbetaald, waar de uitrustings- en hospitaalonkosten zijn inbegrepen. Dit dient ter voorkoming van desertie. Men moest wel accepteren dat het bestuur equipagemeester Lucas Jurriaansz. Zuijdland heeft toegestaan om moslim matrozen 6 ropia in plaats van vijf, en die met ervaring 7 ropia in plaats van zes te betalen. Zulk volk kan niet gemist worden en is niet voor minder te krijgen. fol. 1680 Men verwacht dat nu op ieder schip naar Batavia twee ploegen moslims 
zullen zijn. Omdat hij de textiel makkelijk te Hooghly kon leveren, is het goedgekeurd dat aan de Armeniër Choja Tjattoer niet werd toegestaan om op een schip van de Compagnie naar Batavia te gaan. Terecht is hem tegengeworpen dat de prijzen en condities nergens beter zijn, omdat die goederen ook vanuit Bengalen besteld worden. Het bovenstaande werd in de vergaderingen besproken. Via Coromandel zijn dezer dagen nog gewone en geheime brieven van 22, 23 en 24 augustus 1763 ontvangen. Daarin wordt gemeld dat het schip Jerusalem, dat direct uit Nederland kwam en Nagapattinam had aangedaan, bij aankomst in de mond van de Hooghly door het stoten op de middelbank fol. 1681 zijn roer heeft verloren. Het arriveerde echter op 22 augustus al bij de Hazenspruit. Uit het rapport van de gezagvoerders bleek niet dat er meer schade is geweest, maar de fiscaal heeft toch een onderzoek gelast en bevolen Marten Pieters die op dat schip was, bij zijn terugkomst te Hooghly in civiel arrest te nemen.) 
Den nabab Mier Mameth Kassenchan hadde in mey laatsleden de munt van Kariem Abaad na Mongeer verplaatst, waardoor de Compagnie geheel verstooken was van het privilegie der vermunting, zonder hoope dat z' ooit weder na Kariemabaath zoude overgebragt werden, ten waare de Engelsen soo verre de overhand kreegen dat zij den nabab konde noodzaken den zetel te ruymen na hun doelwit, waarvan wij in 't vervolg melding zullen maken. 
Omdat de tijd dat er een aanzienlijke hoeveelheid textiel uit Hendiaal, Jangipur, Daudpur en Baddaal voor de retourschepen aangevoerd kon worden, al verstreken was, en daarmee zolang gewacht werd totdat men het met de kooplieden eens was over de aanbesteding, heeft het bestuur op 27 maart 1763 besloten om de) 
aanbesteeding ditmaal te splissen, door vooreerst de doeken welke in de voorsz. ver afgelegene quartieren gemaakt werden, des mogelijk afsonderlijk te contracteeren. Tgeen dan ook, met uytzondering van eenige weynige zoorten, als de cassa Nadona, grove tansjeebs de Daadpoer en grove hamans van Hendiaal gereusseert is, met een prijsvermindering van 5 ten honderd in vergelijking van de aanbesteeding in anno 1761 ten deele op credit teegens 9 percento voor intrest en risico, en ten deele tegen een vooruytverstrekking van driequart van het gantsche bedragen. Zijnde de verdere lijwaten soo voor Europa, als India vervolgens alsmede tegens de prijsen van anno 1761 aanbesteed met uitzondering van de grove doeken die maar voor 5 percento minder als in anno 1762 gecontracteert hebben kunnen werden. 
Voor opium was reeds in april 1763 aan de leveranciers van het vorige jaar ƒ 37. 800,- vooruitbetaald. Het bestuur verwachtte dat men voordeel zou trekken uit de afwezigheid van de Engelsen. Om hen te dwarsbomen had de subadar Mir Kasim Ali Khan reeds in april aan de hoofdwisselaar Bolakidas opdracht gegeven al de opium die Bihar opleverde, in te zamelen. Betreffende de salpeter hadden de Engelsen voorgesteld dat, als men een verdeling van twee derde voor hen en een derde voor de Compagnie goedkeurde, fol. 1683 
zij bevel zouden geven om een derde deel in de loge te Patna af te leveren. De inkoopsprijs en onkosten moesten daar betaald worden. De Engelsen schatten die op 3 ropia de man, of zes de zak. Het bestuur heeft dit, maar wel alleen voor dit jaar, geaccepteerd en de Engelsen beloofden op die voorwaarden een derde van de salpeter te zullen leveren. In de bovengenoemde geheime brief wordt uitgebreid verslag gedaan van de onenigheid tussen de subadar, of onderkoning, Mir Kasim Ali Khan en de Engelsen) 
die ten principalen veroorsaakt zijn, doordien den soeba om de voorregten der Engelschen in het stuk van den koophandel op een bedekte wijse te dwaarsboomen en teffens de algemeene gelegentheyd der kooplieden tot zig te trecken, alle koopmanschappen en levensmiddelen die door Armeniërs of inlanders genegotieerd wierden, voor twee jaaren van de betaling van thol en passagegelden ontheft, en alle wagtsplaatsen soo in Bengalen, als Behaar heeft doen intrekken, schoon dezelve kort na dato ten opzigte van Behaar sooverre weder ingetrokken is dat de landregenten toegestaan is passagegelden van de doortrekkende kooplieden te vorderen, teneynde daardoor in staat te weesen wagten ter beveyliging der weegen te houden. 
De Engelsen, wel bevroedende het nadeel dat zij zoude lijden bijaldien andere kooplieden op eenen voet met hen konden negotieeren, en zig vastiglijk verbeeldende dat den nabab swanger ging van een toeleg om de magt en voorregten die z' in de laaste jaaren verkregen hadden, langzamerhand door politique wegen en middelen te ondermijnen. Hierover ten uyttersten verstoord, hadden vrugteloos getragt om dien tolvrijheyd omverre te stooten, hebbende den Calcatsen raad het contract door hunnen gouverneur Vansittart met de mooren gemaakt, niet alleen voor nul en geener waarde verklaard maar ook eene deputatie na het hof van Mongeer gesonden, bestaande in den secunde Peter Amijat en het raadslit William Haij, om des mogelijk den soeba tot een voordeliger contract over te haalen. Dat egter door denselven direct afgeslagen is met aankundiging dat hij zig aan het geslotene met den heer Vansittart zoude houden, en hetselve stipt wilde agtervolgd hebben. 
De Engelsen hadden in Bihar 400 Europese militairen, onder wie 50 à 60 artilleristen, en 1600 inlandse en genoeg geschut en ammunitie. Toen het slechte resultaat van het gezantschap bekend was en de voorbereiding door de nawab tot een oorlog niet veel goeds voorspelde, hebben zij uit voorzorg Patna op 25 juni bezet. De moslim stadhouder fol. 1685 was evenwel met 200 ruiters ontkomen en ontmoette op weg naar Patna 1000 ruiters en 200 sipoys van de nawab onder bevel van een Armeense overste. Op de hoogte van de zorgeloosheid van de Engelsen trokken ze weer naar Patna en namen het gewapenderhand en hebben ieder die niet kon vluchten, of zich kon verbergen, gedood. Slechts 300 Engelsen zijn ontkomen naar de loge en vandaar, samen met de inheemse en blanke bezetting nu 700 man, verder teruggetrokken, verspreid geraakt en grotendeels gedood. Het opperhoofd te Patna, William Ellis, is gevankelijk naar Munger gevoerd. De schade voor de Engelse compagnie, maar vooral voor de particulieren, wordt op 30 ton goud geschat. Op deze fatale tijding heeft de gouverneur te Calcutta nog getracht de zaak in der minne te schikken, maar de nawab heeft alle gouverneurs, evenals de moslim en hindoe regenten, opgedragen om de Engelsen als publieke vijanden uit te roeien, of althans schade te berokkenen. Zo is Peter Amyat fol. 1686 en enige van zijn manschappen te Murshidabad neergesabeld en zijn de anderen gevangengenomen. Bij de komst van enige duizenden moslim militairen verlieten de Engelsen ook Kasimbazar en vroegen opperhoofd George Lodewijk Vernet om de bescherming van Compagnies vlag. Omdat men zelf weerloos was is dit geweigerd, maar de Engelsen mochten wel blijven en hun is beloofd alles te doen om hen te beveiligen.) 
gelijk ook geschied is met een verzoekschrift der onsen aan den naib soeba en een ontmoeting bij dien regent door het opperhooft Vernet, die egter niet meer van hem heeft kunnen verwerven dan toesegging om de Engelschen het leven te schenken en sorge te dragen dat zij niet mishandeld wierden, maar dat hij deselve niet onder hem konde laten. Waarop de Engelschen zig ook bereytwillig getoond hadden te gaan, temeer vrugteloos getragt was hun voor geld te rantzoeneren. Dog terwijl dit gebeurde, was seker moorsche veldoversten met een hoop van zijn krijgsvolk in ons geheugt gekomen en had eenige ruyters in 't buytenhuys van het opperhooft gesonden, om de Engelschen met geweld daaruyt te haalen. Die z' ook meedegesleept en weggevoert, mitsgaders voorts alle huysen der ingesetenen geplunderd hadden, weesende onse logie alleen vrij gebleven om de wille van de daar voor gestelde sauveguarde van den naib soeba. 
fol. 1687 Ondertussen was eind juni een korps van 250 man Europese cavalerie en infanterie, 6 à 700 inlandse militairen met twee veldstukken uit Calcutta en de kazerne te Khargachi naar Kalna opgeroepen om daar op meer troepen te wachten. Zij zouden daarna onder bevel van de majoor van de koninklijke troepen Francis Adams naar Murshidabad 
optrekken. Tussen 5 en 6 juli marcheerde een hele Engelse legermacht naar Kalna met 12 stukken kanon van 8 en 12 pond, 6 vooral minuutstukken Minuutstuk, klein kanon waarmee ook schoten om de minuut, of saluutschoten afgevuurd worden. 3 houwitsers en een grote voorraad ammunitie en levensmiddelen. Tenslotte omvatten de troepen daar ruim 800 Europees voetvolk en ruiterij, een compagnie artilleristen van 60 man, 4 à 500 op Europese wijze gedrilde sipoys en een compagnie mogolse ruiterij. Gouverneur en Raad te Calcutta hadden inmiddels besloten te verklaren dat nawab Mir Kasim Ali Khan niet meer erkend werd als subadar van Bengalen, Bihar en Orissa, en dat de eerder afgezette nawab Mir Jafar Ali Khan weer tot subadar, of onderkoning, was uitgeroepen. Dat is te Murshidabad en omgeving ook geschied, nadat er op 13 en 19 juli hevige gevechten tussen de Engelsen en de moslims zijn geweest, en tussendoor enige schermutselingen. fol. 1688 De Engelsen waren daarbij de overwinnaars, evenals bij bloedige acties op 2 en 9 augustus. Ze maken daar weinig ophef van. Ook te Dhaka zijn de Engelsen door de plaatsvervanger van de naib subadar uit hun loge gejaagd, waarna een soort pelgrims, 300 man sterk, die op belofte van vrijheid waren aangenomen, alles hebben geplunderd, verbrand of vernield. Maar het zout en de gomlak, en de goederen die de kooplieden en de wevers die onder de Engelsen behoren, daar hadden opgeslagen, zijn op bevel van de naib subadar ter bewaring naar de stad gebracht. Volgens het manifest dat ze op de poort van de loge achterlieten, hebben de Engelsen de schade op 26 ton begroot. De vluchtende Engelsen hebben zich verenigd met ongeveer 1500 sipoys en op 18 juli de stad weer aangevallen. Ze maakten zich daarvan en van het fort meester, namen de moslim regenten gevangen en legden ten gunste van hun compagnie beslag op de opbrengsten van de stad en onderhorige streken. fol. 1689 Op 25 juli lieten de Engelsen Mir Jafar Ali Khan uitroepen tot subadar van Bengalen, Bihar en Orissa. Het bestuur kan niet zeggen hoe de oorlog zal aflopen, maar is er zeker van dat het lot van Bengalen van deze ene veldtocht afhangt. De Engelse macht was verminderd en kreeg van buitenaf weinig versterking. Na de totale nederlaag zou die zich niet op de oude voet kunnen herstellen) 
dog dat den nabab, verdreven werdende, de Engelsen wel kans zouden zien hunne banden soo vast te leggen dat niemand in de eerste jaaren zal derven denken om hun het meesterschap te betwisten, of hunne magt paalen te stellen. 
De verrichtingen van het bestuur tijdens deze onlusten en de fatale gevolgen die zij hadden, zullen Heren XVII eerder bereiken dan deze brief. Daarom wordt eraan voorbijgegaan. 
Coromandel fol. 1690 Dit jaar zijn naar Coromandel vertrokken de Borssele via Ceylon, rechtstreeks de Sloterdijk en Kievitsheuvel, en op weg naar Bengalen de retourschepen Vlissingen en Welgelegen. Zij namen baar goud, en goud in munten, koopwaren, levensmiddelen en overige goederen mee, namelijk) 
Voor Nagapatnam 3308 1213/6144 mq. troys of mq. ƒ 2. 841, 11, 1 3/4 
goud bij gewigt ƒ 1. 151. 803, 14, 8 7075 pees coubangs goude Japanse ƒ 106. 125, -, -258 pees issebootjes goude Japanse ƒ 967, 10, -38. 000 pees ducaten goude Nederlandse ƒ 250. 800, -, - ƒ 1. 509. 696, 4, 8 Coopmanschappen 150. 000 lb. kooper Japans aan staaven ƒ 45. 840, -, -9982 lb. garioffelnagulen ƒ 3. 992, 16, -4620 lb. foelij of macijs in 30 soukels ƒ 2. 772, -, -ƒ 52. 604, 16, -Provisiën en benodigheeden 40. 000 lb. salpeter Bengaals ƒ 5. 620, -, -1 pees koper g'eykt proefgewigt van 50 lb. ƒ 40, -, -1 laaken donker blauw ƒ 210, 15, 8 2 lakenen zwarte ƒ 379, 4, -1 fluweel carmosijn rood ƒ 131, 17, 8 1 dito groen ƒ 135, 13, -12 pennemessen ƒ 9, 5, -1 bril met goude randen ƒ 19, 19, -2 brillen met zilvere dito ƒ 20, 15, -20 essay of scheykolfjes ƒ 2, 17, 8 4 glaase tregters ƒ 2, 5, -12 mossels ƒ 12, 13, -3 ijzere balancen in zoort ƒ 176, 13, -485 lb. plat loot ƒ 55, 6, 8 331 lb. rood koper ƒ 268, 19, -1 kelder brandewijn ƒ 23, 9, 8 1 gedistileerde wateren Hollands ƒ 82, 11, -19 lb. moernagelen geconfijte ƒ 18, 19, -100 pees nooten geconfijte ƒ 19, 17, -1000 ,, goenijs lange Bengaals ƒ 268, -, -Uyt de volgende administratiën de medicinale winkel ƒ 316, 4, 8 t ijzermaguazijn ƒ 2. 601, 12, -de kleene winkel ƒ 1. 475, 13, 8 wapenkamer ƒ 1. 318, 15, 8 arthillerij ƒ 389, 10, -t provisiemaguazijn ƒ 1. 951, 19, 8 ambagtsquartier ƒ 613, 19, -d' equipagiewerf ƒ 9. 251, 10, -ƒ 17. 919, 4, -ƒ 25. 418, 3, 8 In aanreekening ten lasten ƒ 22. 724, 16, 4 en ten faveure ƒ 11, 5, -Voor 2 percento Bataviase ongelden op ƒ 77. 983,-,- ƒ 1. 559, 13, -Tezaamen ƒ 1. 612. 003, 13, 4 Sommarium den 8 jann. per 't schip Borsselen ƒ 140. 914, 15, 8,, 31 mey ,, ,, ,, Sloterdijk ƒ 551. 284, 5, 12,, 25 junij ,, ,, ,, Vlissingen ƒ 250. 279, 19, -,, 25 dito ,, ,, ,, Welgeleegen ƒ 260. 715, 7, -,, 22 julij ,, ,, ,, Kivietsheuvel ƒ 408. 809, 6, -Het verzondene na Nagapatnam bedraagt als vooren ƒ 1. 612. 003, 13, 4 Voor Jaggernaijkpoeram Koopmanschappen 100. 000 lb. koper Japans aan staaven ƒ 30. 560, -, -5051 ,, nootenmusschaten middelbare ƒ 1. 010, 4, -20. 049 ,, garrioffelnagulen ƒ 8. 019, 12, -3080 ,, foelij of macis in 20 soekels ƒ 1. 848, -, -100 ,, quikzilver ƒ 284, 5, -500 ,, vermilioen ongemaalen ƒ 1. 404, 7, 8 ƒ 43. 126, 8, 8 Provisie en benodigheeden 1 pees koper g'eykt proefgewigt ƒ 40, -, -50 ,, brillen gemeene ƒ 35, 8, -30 ,, knipschairtjes ƒ 32, 15, -50 dubbele bossen bindrottings ƒ 15, 12, -2 kelders brandewijn ƒ 45, 16, 8 6 ,, gedistileerde wateren inlands ƒ 172, 16, -Uyt de volgende administratiën de kleene winkel ƒ 143, 16, -t ambagtsquartier ƒ 87, 10, -,, ijzermaguazijn ƒ 550, -, -de wapenkamer ƒ 785, 5, -de arthillerij ƒ 4, 14, -de equipagiewerf ƒ 1. 427, 12, 8 ƒ 2. 998, 17, 8 ƒ 3. 341, 5, -voor 2 percent Bataviase ongelden ƒ 45. 730, 10, 8 is ƒ 914, 12, -Het verzondene op den 31 e mey met t schip Sloterdijk na Jaggernaijkpoeram bedraagt ƒ 47. 382, 5, 8 Voor Bimilipatnam Coopmanschappen 9981 lb. garrioffelnagulen ƒ 3. 992, 8, -100 ,, gemaale vermilioen ƒ 299, 15, 8 ƒ 4. 292, 3, 8 Provisiën en benodigheeden 2 pees lakenen schairroode ƒ 491, 19, -6 ,, verrekijkers gemeene ƒ 7, 14, 8 30 ,, knipschairtjes ƒ 32, 15, - 50 ,, brillen gemeene ƒ 33, 5, -100 ellen goudgalon ƒ 326, 7, -66 1/8 ellen zilver dito ƒ 324, 8, -50 dubbele bossen bindrottings ƒ 15, 12, -1 kelder brandewijn ƒ 22, 18, -1 ,, gedistileerde wateren inlands ƒ 28, 16, -Uyt de volgende administratiën de kleene winkel ƒ 92, 15, 8 t ambagtsquartier ƒ 118, -, -,, ijzermaguazijn ƒ 962, 10, -de wapenkamer ƒ 903, 2, 8 t provisiemaguazijn ƒ 108, -, -d' arthillerij ƒ 2, 16, -d' equipagiewerf ƒ 978, -, -ƒ 3. 165, 4, - ƒ 4. 358, 18, 8 Voor 2 percent Bataviase ongelden op ƒ 7. 586, 12, 8 is ƒ 151, 14, 8 Het verzondene op den 31 e mey per t schip Sloterdijk na Bimilipatnam bedraagt ƒ 8. 802, 16, 8 Voor Palliacatta Coopmanschappen 25. 000 lb. kooper Japans aan staaven ƒ 7. 640, -, -5995 ,, nootenmusschaten magere ƒ 1. 199, -, -6038 ,, garioffelnagulen ƒ 2. 415, 4, - ƒ 11. 254, 4, -Provisiën & benodigtheeden 50 dubbele bossen bindrottings ƒ 15, 12, -1 kelder brandewijn ƒ 23, 9, 8 1 kelder gedistileerde wateren inlands ƒ 28, 16, -Uyt de volgende administratiën t ijzermaguazijn ƒ 50, 7, -de kleene winkel ƒ 119, 16, -,, medicinale winkel ƒ 127, 6, 8,, wapenkamer ƒ 17, 13, 8,, arthillerij ƒ 34, 5, -t provisiemaguazijn ƒ 13, 15, -,, ambagtsquartier ƒ 225, 5, -d' equipagiewerf ƒ 260, 3, - ƒ 848, 11, - ƒ 916, 8, 8 Voor 2 percent Bataviase ongelden op ƒ 12. 170, 12, 8 is ƒ 243, 8, 8 Het verzondene op den 22 e julij per t schip Kivietsheuvel na Paliacatta bedraagt ƒ 12. 414, 1, -Van Sadraspatnam Coopmanschappen 100 lb. quikzilver ƒ 284, 5, -8013 ,, nootenmusschaten magere ƒ 1. 602, 12, - 8007 ,, garioffelnagulen ƒ 3. 202, 16, -2464 ,, foelij of macis in 16 soekels ƒ 1. 478, 8, -ƒ 6. 568, 1, -Provisiën en benodigtheeden 2 kelders gedistileerde wateren inlands ƒ 57, 12, -Uyt de volgende administratiën t ijzermaguazijn ƒ 41, 5, -de kleene winkel ƒ 76, 13, 8,, wapenkamer ƒ 68, 8, 8 t ambagtsquartier ƒ -, 7, 8 de arthillerij ƒ 4, 14, -d' equipagiewerf ƒ 165, 3, -ƒ 356, 11, 8 ƒ 414, 3, 8 Voor 2 percent Bataviase ongelden op ƒ 6982, 4, 8 is ƒ 139, 13, -Het verzondene op den 22 e julij met t schip Kivietsheuvel na Sadraspatnam bedraagt ƒ 7. 121, 17, 8 De geheele verzending na Chormandel monteert ƒ 1. 687. 724, 13, 12 Fol. 1690r-1692v. Na wat in de brief van 18 oktober 1763 is vermeld, is men er ondanks alle pogingen niet in geslaagd de bestelde ƒ 1. 920. 000,- aan goud te zenden. Er ontbreekt ƒ 410. 303 aan. Daarom mag het bestuur ƒ 300. 000,- in pagodes op assignaties naar Nederland accepteren. Desondanks, fol. 1693 en omdat het onzeker is of men geld wilde storten, is op 11 november en 16 december 1763 besloten om 5 ton goud, die met de barken de Draak en Lieftallige uit Padang werd ontvangen, met de Vrouwe Petronella mee te geven. Dat schip zal half januari 1764 naar Trincomale vertrekken en dan ook Nagapattinam aandoen. Zo kan het bestuur de textielhandel zonder onderbreking voortzetten. Met de Borssele, die op 18 oktober terugkwam, en met de Sloterdijk en Kievitsheuvel is op 11 en 13 december aan textiel, ponds- en andere goederen aangevoerd) 445 pakk. guinees fijn gebleekt ƒ 363. 600, 1, 8 786 ,, dito gemeen gebleekt ƒ 280. 192, 9, -108 ,, dito gemeen ruw ƒ 40. 099, 10, -91 ,, dito gebleekt Compagnies oude zoort ƒ 51. 580, 9, -9 ,, dito gebleekt de 9 caal ƒ 5. 113, 15, 8 6 ,, dito met roode hoofden ƒ 2. 096, 3, -252 ,, dito bruyn blauw ƒ 134. 234, 16, -12 ,, dito bleek blauw ƒ 5. 810, -, -5 ,, dito wit gebleekt ƒ 6. 734, 11, 8 69 ,, salempoeris fijn gebleekt ƒ 45. 086, -, 8 105 ,, dito gemeen dito ƒ 35. 476, 1, -107 ,, dito bruyn blauw ƒ 49. 152, 19, -10 ,, dito gemeen ruw ƒ 3. 389, 6, 8 23 ,, dito gebleekt de 18 poenjangs Poenjang, punjum bundel van 60, of 120 draden voor de schering. ƒ 14. 026, 8, -8 ,, roemaals d' esta ƒ 11. 289, 18, -57 ,, dito geruyte ƒ 69. 496, 11, -23 ,, dito ordinair ƒ 28. 942, 2, -24 ,, dito sestergantij ƒ 36. 089, 6, 8 3 ,, cambayen fijne ƒ 5. 519, 3, 8 47 ,, dito diverse ƒ 42. 736, 4, -1 ,, dito ruwe roode ƒ 490, 6, 8 18 ,, tapjes sarassa fijne ƒ 19. 337, 12, 8 4 ,, dito gobaards dito ƒ 3. 932, 18, 8 38 ,, dito sabagij ƒ 22. 730, 17, -4 ,, dito diverse ƒ 7. 660, 19, -9 ,, parcallen gemeen gebleekt ƒ 3. 128, 16, 8 60 ,, dito bruyn blauw ƒ 27. 564, 2, -13 ,, dito fijn gebleekt ƒ 9. 169, 16, -21 ,, baftas gemeen gebleekt ƒ 7. 572, 9, -29 ,, dito bruyn blauw ƒ 13. 535, 16, -68 ,, moeris gebleekt ƒ 40. 175, 10, 8 47 ,, dito bruyn blauw ƒ 34. 106, 7, 8 14 ,, dito fijne witte ƒ 16. 378, 13, 8 23 ,, committers rood ƒ 7. 208, 10, 8 14 ,, dito blauw ƒ 4. 166, 11, 8 19 ,, dito zwarte ƒ 5. 654, 19, 8 7 ,, bethilles extra fijne breede gebleekt ƒ 12. 278, 16, 8 3 ,, dito fijne breede gebleekt ƒ 3. 514, 4, -10 ,, dito fijne smalle gebleekt ƒ 6. 271, 15, -2 ,, dito grove breede gebleekt ƒ 1. 747, 12, -6 ,, dito grove smalle gebleekt ƒ 2. 455, -, -6 ,, dito Ternatanes ƒ 4. 258, 1, 8 6 ,, dito ijle gebleekt ƒ 3. 476, 14, -6 ,, dito Madrapakse ƒ 7. 842, 19, -11 ,, calleawaschoe Calleawaschoe, Callewaphu ƒ 11. 387, 7, 8 31 ,, bethilles sestergantij ƒ 33. 771, 15, 8 5 ,, dito allegia ƒ 4. 248, 14, -10 ,, dito otisaals ƒ 7. 493, 6, -1 ,, dito bruyn blauw ƒ 621, 10, 8 2 ,, dito gebleekt met bloemen ƒ 2. 285, 18, -2 ,, dito gebleekt zonder dito ƒ 1. 692, 16, -4 ,, roemaals fijne ƒ 4. 910, 4, -35 ,, sarassa fijne ƒ 40. 256, 1, 8 6 ,, zeyldoek gebleekt ƒ 1. 365, 2, 8 2 ,, dito ruw ƒ 436, 6, -15 ,, chitsen fijne geschilderde ƒ 30. 000, 1, -14 ,, dito fijne ƒ 20. 972, 2, -1 ,, dito gingam fijne gestreepte ƒ 1. 905, 10, 8 30 ,, dito diverse ƒ 32. 416, 4, -1 ,, dongrijs gebleekt ƒ 255, 5, 8 23 ,, chelassen geruyte ƒ 20. 667, 10, 8 1 ,, gobaars Mattaram ƒ 2. 279, 3, 8 1 ,, bethilles neusdoeken supra fijne ƒ 2. 987, 11, -22 ,, guinees gewardeerde zoort ƒ 6. 953, 8, 8 7 ,, gingam onderbroeks geruite ƒ 7. 773, 5, 8 11 ,, dito dito gestreepte ƒ 13. 338, 8, -9 ,, dito taffachelas fijne verbeterde ƒ 13. 614, 19, - 5 ,, dito dito extra fijne ƒ 8. 834, 6, 8 22 ,, dito dito ordinaire ƒ 20. 771, 16, -19 ,, dekens gecattoeneerde ƒ 2. 841, 19, -3 ,, monterings rokken en broeken ƒ 2. 464, 17, 8 29 ,, neusdoeken fijne roode ƒ 53. 700, 11, -2 ,, hemden mans ƒ 2. 299, 16, -1 ,, diverse lijwaten ƒ 2. 761, -, -1 ,, kust sprijen ƒ 4. 445, 6, -22 ,, roggevellen ƒ 1. 293, 14, -1135 1/2 lb. cattoene garen ƒ 3. 278, 14, 8 5251 lb. booter ƒ 1. 505, 6, 8 310. 144 lb. caleatourhout ƒ 10. 074, 5, 8 11. 956 pees arduyne blokken neuten en vloersteenen ƒ 11. 042, -, -216 1/2 lb. specerijen terug ƒ 56, 2, -2 pees gewigten ƒ 80, -, -26. 633 5/8 lb. bedurve specerijen ƒ -, -, -1 pakje monster chitsen ƒ -, -, -diverse wapengoederen ƒ 247, 3, 8 diverse aanreekeningen ƒ 87. 053, 3, -Ten goede ƒ 16. 001, 4, -Sommarium van al 't vorenstaande den 18 e october 't schip Borsselen van Nagapatnam ƒ 313. 113, 17, -Jaggernaijkpoeram ƒ 286. 032, 17, -Sadraspatnam ƒ 50. 422, 15, 8 Bimilipatnam ƒ 98. 735, 19, -Paliacatta ƒ 47. 814, 12, - ƒ 796. 120, 8,, 11 e december 't schip Sloterdijk van Nagapatnam ƒ 107. 057, 17, -Jaggernaijkpoeram ƒ 241. 302, 13, -Sadraspatnam ƒ 49. 198, 8, -Bimilipatnam ƒ 58. 296, 17, -Paliaccatta ƒ 63. 805, 12, - ƒ 519. 661, 7, -,, 17 e december per 't schip Kivietsheuvel van Nagapatnam ƒ 566. 817, 10, 8,, 17 e december per een factuur van aanreekening ƒ 87. 108, 17, - Somma ƒ 1. 969. 707, 15, -. Fol. 1693v-1695v. (fol. 1696 In de jaarlijkse vergaderingen over Coromandel van 26, 28 en 29 april en 2 mei 1763 zijn de brieven van 17 oktober en 11 december 1762, en 26 februari 1763 behandeld. Over de schepen die in 1762 naar dit gewest zijn gegaan, valt slechts te melden dat het lossen van de kruidnagels voor Jagannathpur en Bimlipatam uit de Vrouwe Geertruida is goedgekeurd. In dit schip zijn toen te Nagapattinam 600 pakken textiel en 3000 arduin stenen van een voet in het vierkant geladen. Wel is bevolen dat zulke stenen daar in voorraad moeten zijn, zodat geen schip erop hoeft te wachten, en dat er genoeg ruimte wordt gelaten om textiel en arduin stenen te laden in de onderhorige kantoren, waar het naartoe zal gaan. Daardoor wordt voorkomen dat gezaghebbers van de schepen dit nalaten. fol. 1697 Een voorbeeld daarvan is dat de schipper van de Vrouwe Geertruida, Wilhelmus Johannes Everdingen van der Nieuwpoort, die als commandeur van de retourvloot is gerepatriëerd, heeft verklaard dat hij, met de lading uit Nagapattinam en 1038 pakken textiel en andere goederen uit Jagannathpur, waaronder 7841 1/2 lb stof en gruis van specerijen, niet meer textiel kon meenemen en daarom niet naar Bimlipatam kon doorvaren. Daarom is bevolen om steeds aan textiel de voorkeur te geven en geen stof en gruis van specerijen in te laden, als er daardoor gebrek aan laadruimte zou ontstaan. Men uitte er zijn ongenoegen over dat er te Bimlipatam textiel, toentertijd ruim 300 pakken, was achtergebleven. Dit is hoofdzakelijk veroorzaakt doordat de dienaren te Jagannathpur stof en gruis van specerijen en 160 pakken textiel, die niet besteld en van niet gewenste soort waren, hebben laten inladen. fol. 1698 Het had daar beter kunnen blijven liggen en de Vrouwe Geertruida had, zoals was opgedragen, beter naar Bimlipatam kunnen gaan om de textiel die daar niet, zoals bekend was, zonder gevaar lag, op te halen. Daarom is het goedgekeurd dat het bestuur de schade die door deze handelwijze werd veroorzaakt, voor rekening van de dienaren ter plaatse heeft gelaten. Omdat het bestuur met het Bengaalse retourschip Visvliet maar 30. 000 lb sapanhout kon meegeven, is het bevolen het restant van 169. 813 lb ter plaatse te verkopen. Zo wordt er scheepsruimte voor meer winstgevende goederen uitgespaard. Het was een goed besluit om de Nieuw Nieuwerkerk, die laat aankwam in Nagapattinam, niet meer naar Sadras en Pulicat te zenden, maar de goederen voor die plaatsen uit te laden en de textiel vandaar door sloepen te laten ophalen. Het is in deze tijden fol. 1699 aan het bestuur overgelaten om in zulke omstandigheden ten voordele van de Compagnie te handelen. Zo is ook goedgekeurd dat 400 kistjes Japans staafkoper in het Bengaalse retourschip Scholtenburg zijn gelaten, omdat dit schip pas op 18 september 1762 te Nagapattinam was aangekomen en zonder vertraging moest kunnen doorvaren. Bovendien blijkt uit de brief van 26 februari 1763 dat dit staafkoper met de Oosterbeek later weer naar Coromandel is gestuurd. Met het oog hierop zullen het staafkoper en andere goederen zoveel mogelijk met de schepen die direct naar Coromandel gaan, worden meegegeven, zodat daar onderweg passerende schepen snel kunnen doorzeilen.) 
De ministers ons toegezonden hebbende zeeker extract uyt het journaal van den schipper van de Vrouwe Geertruijda Van de Nijpoort, vervattende de ontdekking van een nieuw eyland in de Maldivos genaamt Poak Moelo onder 't gebied van Raaja Assam, zo hebben wij hetzelve den commandeur en opperequipagiemeester Booms doen ter hand stellen om daarvan het noodige gebruyk te maken. 
Met de Oosterbeek is uit Bengalen een kistje met vijf goudstaven van 181 mark, 7 karaat en 10 1/4 grein naar Coromandel overgebracht. Het was, zoals later vernomen werd, voor Ceylon bestemd, maar bij het vertrek van dit schip uit Tuticorin naar Bengalen was het daarin achtergebleven. Omdat er in de bijgaande facturen, noch in de berichten uit Nederland enige melding van was gemaakt, heeft het bestuur te Bengalen verondersteld dat dit kistje voor Coromandel was bestemd. Tijdens de vergaderingen over Coromandel had de Hoge Regering eveneens geen informatie en daarom is besloten om er de schipper van de Oosterbeek om te vragen. Het bestuur op Coromandel is opgedragen dat goud tegen de gewone prijs van ƒ 400,- het mark fijn in de boeken op te nemen. Wat daarop te weinig werd gerekend, moet aan Batavia gecrediteerd worden. Met tevredenheid is geconstateerd dat het bestuur, zoals herhaaldelijk is aanbevolen, alles zal doen om de kwaliteit van de textiel te verbeteren, maar helaas verklaarde het dat de prijzen niet te verminderen zijn. fol. 1701 
Dat wordt toegeschreven aan het verval waarin de gebieden waaruit de textiel wordt betrokken, verkeren en aan de duurte van katoen en garen die daaruit voortvloeit. Men moet zich daar maar bij neerleggen, hoewel het bestuur is aangespoord om, als de tijden verbeteren, zich te blijven inzetten voor een prijsverlaging. Het valt te prijzen dat het bestuur op 14 juni 1763, bij de algemene hersortering van de textiel uit de buitenkantoren in het kledenzaal, die van een slechte soort in prijs heeft verlaagd. Dat geldt ook voor de opdracht aan de dienaren te Porto Novo om het gebleekt en bruin blauw guinees van 49 el met de kosten zodanig 
in rekening te brengen, zoals dat in Nagapattinam was vastgesteld, en het verder aan te houden. Dat moet ook aan de buitenkantoren opgedragen worden en in het vervolg dient men in de facturen uitsluitend de ware lengte en breedte te vermelden en moet die met de bestelling overeenkomen. Er is gedreigd dat zonder enig gedogen fol. 1702 niet alleen het nadeel voor de Compagnie van kleinere afmetingen aan de inzamelaars in rekening zal worden gebracht, maar ook naar rato het prijsverschil met de textiel dat de vereiste afmetingen en kwaliteit heeft. In de vergaderingen van 28 april en 24 juni 1763 is dat reeds geschied met 145 pakken guinees gemengd gebleekt uitschot. Het was sinds 1760 tot recentelijk met verschillende schepen voor de medicinale winkel en het hospitaal te Batavia aangevoerd. Het verschil met de lengte en breedte in de facturen is in de resoluties te vinden. In de vergadering van 28 april is besloten het bestuur op te dragen om te Nagapattinam en de onderhorige kantoren geen uitschot en, naast de deugdelijke soorten, slechts textiel waar vraag naar is te accepteren. De laatsten moeten in lengte, breedte en kwaliteit overeenkomen met fol. 1703 
de deugdelijke textiel. Bij het tegendeel komt de winstderving ten laste van wie deze doeken hebben aangenomen. Om het bestuur en de dienaren te tonen dat er bij overtreding geen clementie betracht zal worden, is het verzoek van het bestuur in de brief van 17 oktober 1762 om 85 pakken textiel niet voor 50 % van de schade en winstderving, maar slechts voor 25 daarvan, of ƒ 5540, aan de inkopers ter vergoeding op te leggen, afgewezen. Deze textiel was in 1759 ingekocht en met de Leiden en de Eendracht naar Batavia vervoerd en daar met verlies verkocht. Er is bevolen dit bedrag onverwijld in te vorderen en dat bij eerste gelegenheid te melden. fol. 1704 Het is een goede zaak dat volgens de brief van 11 december 1762 de sterke druk van de kooplieden te Nagapattinam om de prijzen te verhogen, weerstaan is en de laatst betaalde prijzen zijn gehandhaafd. Maar in de brief van 26 februari 1763 wordt gemeld dat de kooplieden te Pulicat om een verhoging van 25 pagoden per pak roemaals voor Nederland vroegen, waarop hun 8 à 10 pagoden is aangeboden. Maar dan moesten deze volgens de monsters wel levendiger van kleur en fijner van textuur zijn. Een besluit is uitgesteld, omdat niet zeker is dat deze prijsverhoging door een stijging van de afzetprijs in Nederland kan worden opgevangen. De kooplieden te Palicol volgen de slechte gewoonte om de handelswaren die zij te Jagannathpur in ruil voor textiel voor de gebruikelijke prijs ontvangen, contant tegen lagere prijzen te verkopen. fol. 1705 Het betreft een verschil van pagode 10, 4 op 120 lb kruidnagels, pagode 5, 18 op 120 lb nootmuskaat, pagoden 12, 15 op 120 lb foelie en pagoden 6, 22 op 480 lb Japans staafkoper. Het bestuur is bevolen dit te verbieden, omdat het nadelig is voor handelaren te Jagannathpur en het tot vermindering van de kwaliteit van de textiel leidt. Op het verzoek om voor textiel in contanten betaald te worden, moet een middenweg bewandeld worden. De opperhoofden moeten de kooplieden zeggen dat er niet uitsluitend, maar zoveel mogelijk in contanten betaald zal worden. Wat de bestelling van 1762 aangaat, is het juist dat het bestuur de dienaren te Pulicat heeft opgedragen om geheel af te zien van de inkoop van witte muris, aangezien de kooplieden daarvoor pagode 70,- het pak hebben gevraagd. In dergelijke gevallen moet net zo gehandeld worden. fol. 1706 Over de bepalingen en verlaging van de prijzen voor de textiel op genoemde extra bestellingen, zoals vervat in het besluit van 3 februari 1763 te Nagapattinam, wordt pas een besluit genomen, als ze ontvangen en verkocht is. Uit de brief van 11 december 1762 bleek dat er op de bestelling voor 1762 maar 3128 1/4 pakken, of 181 1/4 minder dan het vorige jaar, zijn verworven. Het bestuur is aangespoord de bestellingen voor Nederland en Azië zoveel mogelijk uit te voeren en op de kwaliteit van de textiel te letten. In de vergaderingen van 14 januari en 1 maart 1763 is uit het rapport van de gecommitteerden van de kledenzaal over textiel in het najaar van 1762 met de Vrouwe Geertruida en Nieuw Nieuwerkerk aangevoerd, gebleken dat het weefsel dun was en de draden ongelijk. Dit rapport is met de erop genomen besluiten naar het bestuur te Coromandel gezonden. fol. 1707 Om dit daar te laten herstellen, of er vergoedingen voor op te leggen zijn extracten van de besluiten van 1 en 4 februari en 1 maart 1763 betreffende teveel, zowel als te weinig ontvangen textiel, eveneens daarheen gestuurd. Er is op aangedrongen dat de Compagnie geen schade zal ondervinden 
met het wegens overlijden aanstellen van nieuwe kooplieden en het ontslaan wegens onvermogen en traagheid.) 
Met bijvoeging dat ofschoon wij wel konden goedkeuren dat zij in plaatse van den overleedenen Paliacats koopman Molumga Tamba Chittij zijne borgen, in naame Ramanappa Chittij en Wenkata Kistnama, weder als Compagnies kooplieden g'admitteert hadden, op hun verzoek en betuyging van des overleedens agterstal, ten bedrage van pagode 3815, 10 na uytterste vermoogen te zullen vereffenen, het ons egter wel zo aangenaam zoude geweest zijn te verneemen dat zij aan hunne beloften reets voldaan hadden. En dienhalven hebben wij de ministers gerecommandeert daarop zowel te moeten aandringen als op de voldoening van de schult van den almeede ter voormelde plaats overleede Compagnies handelaar Boetoe Moetoe Chittij, voor welkers agter weezen zijn zwaager den volgens der ministers zeggen beroemden Madraspatnams koopman Poendi Nagoe Chittij een schriftelijke verbintenisse hadde gegeven. Gelijk meede, omtrend den agterstal van den insgelijx aflijvigen Sadraspatnams handelaar Maddhoe Wenke Tasselam Chittij, groot pagode 452, 8 3/8 welke zijn zoon Maddhoe Peertamboe Chittij voor zijn reekening had genomen, met aanschrijvens van ons 's jaarlijx kennisse te geeven, in hoeverre de uytstaande schulden dier kooplieden ingekoomen, en wat zij nog ten agteren gebleeven zijn. 
Uit de brief van 11 december 1762 is gebleken dat, ondanks de beloofde vermindering, de schuld van de kooplieden te Porto Novo per augustus 1762 was opgelopen tot pagode 19. 601, 18, 13. Dit is in 1762 voornamelijk veroorzaakt door de te grote afzet van textiel en het vervaardigen van grove soorten voor kooplieden op wel 12 schepen, zowel uit Kedah, Arakan en Pegu, als uit Malakka. Over het tekort van 260 pakken op de bestelling uit Nederland is ontevredenheid getoond, vooral omdat het voorgeschoten geld is gebruikt fol. 1709 om vreemde kooplui te gerieven, waardoor de Compagnie schade heeft geleden en achter is gesteld. Het besluit van het bestuur van 18 november 1762 om ter vermindering van dit debet 63 63/160 pak uitschot dat in 1761/62 was ingekocht, te Nagapattinam aan te houden en te verkopen, dan wel naar Batavia te zenden, is goedgekeurd. Tevens is de resident te Porto Novo, Jacobsz, opgedragen het tekort snel te innen en de textiel van iedere handelaar direct naar Nagapattinam te zenden. Omdat dit de Compagnie niet voldoende schadeloos stelt, moet het bestuur op andere middelen zinnen en het niet bij aanbevelingen laten. Als er geen maatregelen genomen worden, zal de schade op degenen die hun plicht verzuimen, verhaald worden. Ten aanzien van de aangehouden 63 63/160 pakken uitschot van textiel heeft het bestuur op verzoek van de kooplieden fol. 1710 op 17 februari 1763 besloten die tegen borgstelling weer terug te geven. Wordt er geen borg gegeven, dan zullen ze voor rekening van die kooplieden ter verkoop naar Batavia worden gezonden. Het bestuur is bericht dat in dat geval dit uitschot nog deze maal in mindering op een debet zal komen, mits ze niet voor een hogere prijs dan de reële zijn aangenomen en er te Batavia geen verlies op wordt gemaakt. De waarde van deze textiel mag voorlopig aan de kooplieden worden toegerekend, onder verreking met de opbrengst van de verkoop later te Batavia. Het is tevens goedgekeurd dat het bestuur van de kooplieden te Porto Novo op de laatste eis nog 60 à 70 pakken gereed zijnde textiel heeft aangenomen, mits ze goed en leverbaar is. Hopelijk vermindert dit hun debet. fol. 1711 Doordat de schulden van de kooplieden, ondanks dat dit herhaaldelijk werd aanbevolen, niet jaarlijks vereffend zijn, zijn oude en nieuwe schulden dooreen gaan lopen, waaruit veel verschil van mening is ontstaan. Dat werd bij die te Bimlipatam en Sadras ondervonden. Daarom werd bevolen om jaarlijks na de leverantie met de kooplieden af te rekenen, op straffe van een strenge correctie. Om de werkelijke achterstallen uit de negotieboeken te kunnen opmaken is opgedragen om, evenals in Bengalen en Surat, voor ieder jaar apart een rekening op te maken van de verstrekkingen aan de kooplieden. Ze mogen niet meer van jaar tot jaar voortlopen. Als er bij afsluiting van een rekening een tekort is, moet dit op afroep in de kas van de Compagnie worden gestort. fol. 1712 Bij 
onvermogen moeten de kooplieden daarvoor een obligatie afgeven, waarvan bij het openen van een nieuwe rekening melding wordt gemaakt. Voor de besluiten betreffende de schulden van de kooplieden te Bimlipatam in de brief aan het bestuur van 31 mei 1763 wordt verwezen naar de generale missive van 18 oktober 1763. Het bestuur schreef in zijn brief van 26 februari 1763 dat van de 20. 000 ropia die de voormalige opperhoofden te Bimlipatam Jan Aping en Frederik Willem Bloeme in 1762 nog schuldig waren en waarvan ze pertinent zeiden dat ze die hadden afgelost, er niet meer dan 9300 ropia openstond. Die zouden door de kooplieden zijn afgelost, zonder dat vermeld werd op wiens bevel dat was geschied. Op 28 april is besloten die 9300 ropia, evenals was geschied met de 20. 000 ropia, voor rekening van het bestuur te laten, fol. 1713 behoudens verhaal op degenen van wie werd vastgesteld dat zij daarvoor aansprakelijk waren. Er kon niet aan voorbijgegaan worden dat het bestuur in zijn brief van 17 oktober 1762 een nadeel op de pacht van Bimlipatam en onderhorige dorpen, onder de opperhoofden Gijsbert van Velsen en Jacobus Henricus van Jever, van pagode 17. 428, 14, of ƒ 78. 027, 4, 8, heeft gemeld. De kooplieden daar hadden reeds in 1756 onder ede verklaard dat dit bedrag hun door deze opperhoofden ten onrechte in rekening was gebracht, namelijk ropia 40. 000 die prins Visia Ramarasu en pagode 6000 die Van Jever had genoten. Zij hadden toen al verzocht daarvan ontslagen te worden. In een vertaling van een inlands geschrift dat is gevoegd bij de resolutie van 9 maart 1762, heeft de koopman Paripoeli Ragoenaijk Poeloe, die speciaal naar Nagapattinam was opgeroepen, daar nogmaals om verzocht. De kooplieden konden er niet van overtuigd worden dat ze dat geld werkelijk ontvangen hadden.) 
En dierhalven, zowel om die reeden, als omdat genoemde Van Velsen en Van Jever bij een vonnis van den Raad van Justititie dezes casteels, in cas de appel alhier op den 2 e maart 1757 geslagen en op den 9 e daaraan gepronuncieert, van alle verantwoording wegens het in pagt neemen dier dorpen en de daarvoor successive aan de gemelde prins afgegevene gelden vrij zijn gesproken en ook buytendien den gemelde Van Velsen reets voor lange overleeden en geduidte Van Jever geheel arm, mitsgaders dienvolgende er geene de minste hoop of apparentie is om daarvan iets weder te krijgen, goedgevonden en beslooten de ministers ingevolge haar verzoek bij hunnen lateren brief van den 26 e februarij jongstleeden, te qualificeeren tot de afschrijving van de voormelde schadelijke importante post van ƒ 78. 027, 4, 8. 
Het verzoek van het bestuur om de verdere verliezen op de pacht van deze dorpen te mogen afschrijven, is afgewezen. Er is gevraagd om welke bedragen het gaat en zal gaan, en bevolen om de pacht niet voor meer dan een jaar te gunnen. Daar niet duidelijk is welk voordeel de inkoop van textiel en de afzet van koopwaar fol. 1715 bij dit nadeel op de pacht heeft, is daarom gevraagd. Door de afschrijving van de bovengenoemde ƒ 78. 027, 4, 8 of pagode 17. 428, 14, en pagode 8000, die volgens de brief van 17 oktober 1762 bij besluit van 9 maart 1762 aan hen was uitbetaald, zijn volgens een inlands geschrift gevoegd bij de resolutie van 9 maart 1762, de oude schulden van de kooplieden verminderd tot pagode 21. 881, 21 3/8 De pagode 8000 waren uitbetaald voor in 1754 geleverde textiel, die echter bij de overrompeling van Bimlipatam door de Maratha's waren geroofd. Er is om uitleg gevraagd waarom daarvan geen enkele melding werd gemaakt. Koopman Paripoeli Ragoenaijk Poeloe heeft voor zich en zijn makkers beloofd de schuld in termijnen te zullen voldoen, wanneer zij weer als vanouds tot de handel worden toegelaten. Het bestuur heeft dat aan de opperhoofden te Bimlipatam medegedeeld en hen aangespoord om goede textiel in te kopen, zodat de schuld wordt ingevorderd. fol. 1716 Daarom is het des te wonderlijker dat die dienaren opnieuw leningen aan die kooplieden hebben verstrekt. Volgens de brief van 26 februari 1763 is uit de negotieboekjes van Bimlipatam, hoe verward die ook mogen zijn, gebleken dat onder het opperhoofd Pieter Abrahamsz. Bronsveld en zijn overleden secunde Carel Lodewijk Hagemeester, zowel als diens vervanger en nu secunde Jan Visser, de schulden van de kooplieden opnieuw zijn opgelopen tot het aanzienlijke bedrag van ƒ 
66. 152,- bij een voorraad van slechts ƒ 44. 400,-. Als hier niet rigoureus tegen wordt opgetreden, zal de Compagnie steeds de dupe worden. Daarom is bevolen deze nieuwe schulden aan genoemde opperhoofden in rekening te brengen met onmiddellijke storting in de kas van de Compagnie. Zij zullen dan wel verhaal halen op de kooplieden. fol. 1717 Uit de brief van 17 oktober 1762 is gebleken dat, ondanks de onlusten onder de inlandse mogendheden, de inkomsten uit verkoop in 1761/62 ƒ 741. 848, en dus ƒ 148. 147 meer dan in het voorafgaande jaar zijn geweest. Helaas werd in de brief van 26 februari 1763 gemeld dat de afzet in het begin van het boekjaar 1762/63, zowel te Nagapattinam, als op de zuidelijke kantoren karig is geweest. Men hoopt op verbetering in de volgende maanden, of dat de gemelde goede afzet op de noordelijke kantoren de slechte op de zuidelijke zal goedmaken. Er is aangespoord er alles aan te doen de afzet van Japans staafkoper te verbeteren. fol. 1718 
De verlaging van de prijs geeft daar hoop op. Met tevredenheid is geconstateerd dat volgens de brief van 17 oktober 1762 de dienaren te Palicol de kooplieden daar wisten over te halen tot het kopen van handelswaren en dat er daarom uit Jagannathpur voor pagode 5500,- aan goederen was gevraagd. Bovendien hadden nog vier kooplieden ingeschreven voor pagode 4000 aan waren. Wel is aanbevolen maatregelen te treffen dat enerzijds de kooplieden de goederen krijgen die zij wensen, maar dat zij anderzijds deze niet voor lagere prijzen verkopen. Het is een goede zaak dat de chanco's die met een openbare verkoping veel minder dan de kostprijs zouden opbrengen, tot nader gelegenheid zijn aangehouden. fol. 1719 
Wel is bevolen ze niet naar Bengalen te zenden, maar, indien nog niet verkocht, daartoe maar voor wat ze opbrengen over te gaan. Dat geldt ook de asa foetida die uit Jagannathpur was besteld, en die noch te Palicol, noch te Bimlipatam verkocht had kunnen worden. Deze artikelen brengen na lang liggen veel minder op. Daar het in het belang van de Compagnie is, werd het goedgekeurd dat de dienaren te Bimlipatam is opgedragen geen schade te lijden bij het accepteren van contanten voor goederen. Daar was tegen een prijs van ropia 350 de 100 pagode, of ƒ 480,-, niet meer aan contanten aangenomen dan voor de inkoop nodig was. Omdat ze tenslotte naar Nagapattinam zullen gaan, waar een koers van ropia 355 de 100 pagode geldt, zijn de overige tegen de koers te Jagannathpur van ropia 362 1/2 de 100 pagode aangenomen. fol. 1720 Volgens de brief van 17 oktober 1762 heeft de pacht te Nagapattinam per eind augustus 1762 pagode 441, 16 minder opgebracht dan het vorige jaar. Daar moet men zich maar bij neerleggen in de hoop op verbetering. Het geeft genoegen dat de dorpen en gehuchten bij Pulicat voor drie jaar tegen pagode 40 meer per jaar zijn verpacht, en de inkomsten te Sadras voor pagode 205 meer. Een besluit over de in- en afschrijvingen is uitgesteld, totdat het rapport van de visitateur-generaal over de negotieboeken is ontvangen. Maar een afschrijving van 31 3/4 op 620 lb kruidnagels in negen nootmuskaat- en kruidnagelkisten, of bijna 5 1/8 gaat de perken te buiten. De redenen die ervoor worden aangevoerd, zijn onvoldoende en daarom werd besloten slechts een afschrijving van 1 % toe te staan en de rest te laten vergoeden. De besluiten over de belastingen en aanrekeningen, zoals vermeld in de brief van het bestuur van 26 februari 1763, zijn te vinden in de brief van 31 mei 1763 naar Coromandel. fol. 1721 Tevens wordt verwezen naar de daarbij gevoegde extracten uit de besluiten van 7 januari, 18 februari, 1 maart en 29 april 1763. Pas met de brief van 17 oktober 1762 werden de hoofd- en negotieboeken, alsmede de soldijboeken over 1760/61 ontvangen. Ze konden nog niet gecontroleerd worden, maar er is wel ongenoegen getoond over de late ontvangst en gedreigd met maatregelen, indien zoiets weer voorkomt. Met teleurstelling is in de hoofd- en negotieboeken en de specificatie in genoemde brief gezien dat in 1760/61 de zuivere winsten en inkomsten na aftrek van de uitgaven maar ƒ 50. 944,- hebben bedragen, wat ƒ 206. 311 minder is dan in het voorafgaande boekjaar. Dit is veroorzaakt door ƒ 1. 133. 654 minder winsten, ƒ 7725 meer inkomsten en ƒ 100. 382 meer uitgaven. Deze berekening is onduidelijk. De winsten hebben maar ƒ 641. 461 en de inkomsten ƒ 85. 713 bedragen. De uitgaven waren ƒ 
646. 230. fol. 1722 Het nadelige verschil met het bedrag in de memorie van bezuiniging, dat later verhoogd werd tot ƒ 288. 214, is het aanzienlijke bedrag van ƒ 388. 016. Als dit zo doorgaat, dan valt het op Coromandel niet langer uit te houden. Daarom is het bestuur op het hart gedrukt middelen te verzinnen om de uitgaven te verminderen. De dienaren op de buitenkantoren mogen geen uitzonderlijke uitgaven opvoeren. Uit het besluit van 9 maart 1762 is gebleken dat zulke posten wel opgemerkt zijn, maar zonder meer zijn aanvaard. Er is bevolen ze nader te onderzoeken en dat degenen die ze opvoerden, ze moeten terugbetalen. Betreffende de verdedigingswerken en gebouwen is bij de brief van 17 oktober 1762) 
ontfangen het, ingevolge ons voorjarige requisit door den te Nagapatnam zijnde luytenant ingenieur Duntzvelt, de novo ontworpen plan van alle de geproponeerde aan te leggene nieuwe werken te Nagapatnam na de vanhier voorgeschreven veranderingen, met en benevens de twee copia plans, zo van het bevoorens vanhier na derwaarts, als het vandaar dit heen gesondene, in gezelschap van een copia rapport en daarbij gevoegde lijsten van derzelver bedragens, ter aantooning dat die werken, volgens het laaste, of in anno 1762 door gemelde Duntzvelt na de vanhier voorgeschreevene veranderingen geformeert plan, kosten zouden een bedragen van pagode 114. 674, 1, 60, daar het, bevoorens in anno 1760 per 't schip de Vrouwe Elisabeth Dorothea ons overgezonden, plan maar zoude te staan komen op een calculative som van pagode 67. 121, 7, en zelvs nog pagode 4860, 7 minder, ingevalle ze van Trinconomale met de benodigde pallisaden, in steede van de daarvoor bij gemelde calculative bereekening gestelde 6180 stux balken, konden werden voorzien. 
In de brief van 30 december 1762, die met de Borssele via Ceylon werd verzonden, is bevolen geen nieuwe werken te beginnen voordat de goedkeuring van Heren XVII is verkregen. Zoals opgedragen heeft het bestuur volgens zijn brief van 17 oktober 1762 twee exemplaren van de genoemde plannen met de berekeningen naar Nederland verzonden. fol. 1724 Die zullen inmiddels wel ontvangen zijn. Men blijft bij de bovengenoemde opdracht. De toestemming van het bestuur aan de dienaren te Bimlipatam om de schade die de nieuwe pakhuizen en klopperijen Klopperij, plaats voor textielbewerking. te Commerpalium en Soekerpalium bij de storm en overstroming van 22 mei 1762 hebben opgelopen, te herstellen, is goedgekeurd. De kosten zullen pagode 182, 26 bedragen. Men moet daarbij zuinig zijn en alles hecht en sterk maken. Het bestuur berichtte in zijn brief van 11 december 1762 dat de toestemming die de afgetreden gouverneur Lubbert Jan van Eck, nu gouverneur van Ceylon, in zijn memorie van overgave gaf om zonder de goedkeuring van de Hoge Regering met de vestingwerken van Nagapattinam voort te gaan, een geheel verkeerde formulering is geweest. Het betrof de toestemming van 28 januari 1760 om volgens voorstel van het bestuur een glacis en een bedekte weg rondom het kasteel te bouwen. Daar was inmiddels mee begonnen. Men is met deze uitleg voldaan. Wel is er aangespoord fol. 1725 om zulke onduidelijkheden, zeker in een memorie van overgave, te vermijden. Hiermee vervalt wat het bestuur en Lubbert Jan van Eck, de laatste in de brief van 16 maart 1762, hierover hebben geschreven. In de brief van 18 oktober 1763 is reeds aangegeven hoe de Compagnie te vrijwaren van de kosten boven pagode 2943, 15, 8 die voor het fort te Bimlipatam berekend zijn. Op 17 juni 1763 was reeds besloten om van alle nieuwe werken daar af te zien en het huidige fort zo zuinig mogelijk weerbaar te maken tegen een inlandse vijand. Daar zal men zich aan houden. De kosten van de terugreis van de gecommitteerden die het fort te Bimlipatam hadden bezichtigd, over land naar Jagannathpur, van ƒ 763, zijn zeer hoog. Maar daar het reizen over land in het noorden van Coromandel zeer kostbaar is, heeft men deze maar afgeschreven. Er is echter bij het bestuur wel op aangedrongen fol. 1726 zulke reizen, indien mogelijk, met een vaartuig van de Compagnie te laten maken. Op de vraag in de brief van 11 december 1762 of er ter besparing van onderhoudskosten geen Compagnies woonhuizen of gebouwen gemist 
konden worden, heeft het bestuur op 16 maart 1763 geantwoord dat alle huizen nodig zijn voor dienaren van de Compagnie. Daarbij heeft men opgemerkt dat uit de berekening van de kosten voor reparatie in het besluit van 9 maart 1762 is gebleken, dat twee huizen door weduwen en de overige door boekhouders en assistenten bewoond worden. Alleen voor de laatsten zijn echter de tien kamers bestemd. Op de bewering van het bestuur valt dus wel wat af te dingen. Daarom is bevolen alsnog na te gaan of er geen woning gemist kan worden. fol. 1727 Uitsluitend Compagnies personeel mag van de woningen gebruikmaken. Wel is goedgekeurd dat te Jagannathpur, zoals werd verzocht, tegen de muur tussen de twee hoekkamers aan de noordzijde een kazerne voor militairen, of oosterlingen wordt gebouwd. De dienaren berekenden de kosten op ƒ 1218 en het bestuur acht dit werk beslist nodig. Het is toegestaan om op de rekening voor timmerwerk en reparaties over 1761/62 ƒ 29. 467, of ƒ 14. 509 meer dan in het voorafgaande boekjaar, af te schrijven. Wel is er op aangedrongen meer dan ooit zuinig te zijn en pas werken aan te vangen, als die noodzakelijk zijn en er toestemming uit Batavia voor werd verkregen. Betreffende de vaartuigen werd toegestaan om de totaal onbruikbare sloep het Gekroonde Zwaard te verkopen fol. 1728 en een andere aan te schaffen. Daar er volgens de brief van 11 december 1762 maar een voorraad van 163 last rijst en 586 last nely is, wat genoeg is voor ongeveer 25 maanden, werd bevolen die te vergroten tot voldoende voor vier jaar. Daarom is goedgekeurd dat er voor het garnizoen en de bestelling uit Ceylon voor de kaneelschillers voor pagode 8000 aan nely zo goedkoop mogelijk zal worden ingekocht. Wel is bevolen voortaan in de goedkope tijd in te slaan om voorraad te hebben in het geval van een slechte oogst of tekorten. Hoewel de voorraad 141. 573 lb was, is opgedragen meer buskruit aan te maken. Op de bestelling uit Batavia van 50. 000 lb salpeter, kon slechts 40. 000 lb geleverd worden. Daarom werd opgedragen daarvan het nodige in te slaan.) 
Met relatie tot het chapiter der moorse en heydense regering hebben wij omtrend de gemaakte pretensie te Bimilipatnam door den duan Sietta Ramarasoe, uyt naam van zijn broeder den jongen prins Visia Ramarasoe, niet alleen op de vaartuygen van den aflijvigen Compagnies koopman en debiteur Sikka Bapana, maar ook om dien prins met zoveel contanten te assisteeren, als tot reparatie van de gemelde vaartuygen zoude vereyscht werden, goedgekeurt den ministers verleende ordres ten dien opzigte aan de Bimilipatnamse opperhoofden, en wel voornamentlijk derzelver genomen besluyt om die gantsche affaire te laten voor hare reekening en verantwoording, dewijl de geduidte opperhoofden als de wezentlijke oorsaken aan te merken waren van al hetgeene daaruyt te nadeel van de Compagnie is voortgevloeyt en door haar hadde kunnen zijn voorgekomen met diergelijken persoon als opgemelte Sicca Bapana geweest is en welke niets bezat, voor geene borge te accepteeren. En dewijl de bediendens, volgens het nader bedeelde bij haren brief van den 11 e december 1762, zeggen alweeder genoodsaakt te zijn geweest aan den gemelde prins Visia Ramarasoe op zijn gereïtereerd verzoek 20. 000 ropia op de pagtpenningen van het jaar 1762/3 vooruyt te verstrekken. 
Men ondersteunt de aansporing van het bestuur dat de Compagnie daarbij geen schade moet lijden. Daarom is het goedgekeurd dat op voorstel van de opperhoofden is afgezien van de verpachting van de domeinen. fol. 1730 Op voorwaarde dat inning door vertrouwde mensen goedkoper zal zijn en dat die uit de meerdere opbrengst betaald kunnen worden, mag daartoe worden overgegaan. De dienaren zonden het verzoek van de duan namens zijn broer prins Visia Ramarasu om vier pakken scharlakenrood laken, twee pakken Leids rood karmozijn, vier pakken Hollands fluweel, 400 el goud- en 400 el zilvergalon door. Dit zou ten laste van de pachtgelden komen. Besloten werd dit verzoek zoveel mogelijk in te willigen, als het bestuur voor de betaling zorgt. Deze duan dreigde te komen praten over een lening van 50. 000 ropia's en ondersteuning met buskruit, kanonnen en snaphanen. Alsof hij al in aantocht was, hebben de dienaren te Bimlipatam daarop direct dubbele wachten uitgezet en namen 50 sipoys in dienst. Het bleek echter een loos dreigement te 
zijn. fol. 1731 Dat het bestuur de dienaren hun maatregelen ernstig heeft verweten en hen aanspoorde voortaan wat dapperder te zijn, is goedgekeurd. De voorzichtigheid moet wel in acht genomen worden. De sipoys mogen in dienst blijven totdat het gevaar is geweken, waarna ze direct moeten worden afgedankt. Het is uitstekend dat er ter beteugeling van de kleine regenten 30 oosterse soldaten onder twee oosterse sergeants en drie korporaals naar Jagannathpur zijn gezonden. Dat is ook het geval met het plaatsen van twintig, en daarna nog eens tien van de gehuurde sipoys uit Sadras, om de zoutwinning bij Edeoer te beschermen. Tevens is goedgekeurd dat de dienaren zijn opgetreden tegen de pogingen van de groot-visiadoor te beletten dat Companies nely en textiel daar wordt aangevoerd. Ook de onderhandelingen met de nawab en de hoofden van de moradores te Payanoer hadden zoveel succes dat, toen de visiadoor daar verscheen, de korporaal en 30 gewone sipoys bij het dorp Edeoer niet alleen teruggetrokken konden worden, fol. 1732 en de zoutwinning ongestoord kon voortgaan, maar dat hij beloofde de sipoys die in dienst waren genomen, te betalen. Maar later ontkenden de gemachtigden van de visiadoor, die de jaarlijkse rechten kwamen innen, dit, hoewel hun een parwanna van de nawab werd getoond, waarin staat dat zulke kosten, daar ze ten behoeve van de visiadoor waren gemaakt, voor zijn rekening zouden komen. Het is daarom terecht dat de dienaren deze kosten op de rechten hebben gekort en dat het bestuur heeft bevolen aan de naleving van de parwanna te blijven vasthouden. Tevens is niet alleen goedgekeurd, maar ook geprezen dat de opperhoofden te Jagannathpur zo doortastend waren om een luitenant met enige Europese en inlandse soldaten uit te zenden tegen de gewelddadigheden van de regent van Samalkot. Deze had 300 sipoys onder een lager hoofd naar Golepalem gestuurd om een broer van Compagnies koopman en nog drie gemachtigden van de handelaars en verscheidene winkeliers daar gevangen te nemen, om daarmee geld van hen af te persen fol. 1733 voor een oorlog tegen enige andere inlandse regenten. Hij had hen daarover al lang lastiggevallen. Deze actie had zoveel succes dat de gevangengenomen personen zijn vrijgelaten en dat de regent voorwendde van al deze gewelddaden niets te weten. Er is mee akkoord gegaan dat de dienaren te Bimlipatam aan prins Gopoe en enige dienaren ƒ 300,- ten geschenke hebben gegeven om te bereiken dat de tol, die de gunstelingen van de prins afpersten van degenen die bij de Compagnie naar de markt kwamen, werd afgeschaft. Maar zulke geschenken moeten geen regel worden, zodat de Compagnie niet nog meer belast wordt. Er is mee ingestemd dat aan geschenken op het hoofdkantoor en onderhorigheden in 1761/62 ter waarde van ƒ 8988 bij inkoop, ƒ 12. 087 bij verkoop werd besteed. Dit is bij inkoop ƒ 1238, bij verkoop ƒ 2481 minder dan in het vorige boekjaar. Het bestuur is aanbevolen hiermee vooral zuinig te zijn. fol. 1734 Wat de vreemde naties betreft is het juist dat het verzoek van het Engelse bestuur te Madras om Robbert Douwzet als resident te Nagapattinam toe te laten is afgewezen. Men wilde geen persoon met een publieke functie, zoals resident, agent of consul, toelaten. Zou Douwzet zich als particulier willen vestigen dan kon hij van alle diensten voor inwoners gebruikmaken en zou hij in alle opzichten geholpen worden. Dit is veel te algemeen gesteld en daarom is het bestuur bevolen om ieder verzoek tot toelating door vreemden voor onbepaalde tijd beleefd af te wijzen, omdat anders het doel geen vreemden te huisvesten niet wordt bereikt. Het is een goede zaak dat de posthouder te Machilipatnam er zowel mondeling als schriftelijk tegen heeft geprotesteerd, dat het Engelse opperhoofd Richard Fairvelt het pakhuis van de Compagnie, dat vlakbij het vroegere huis van de Nederlandse fiscaal stond, heeft laten afbreken. Hij weigerde er aandacht aan te besteden. fol. 1735 Het bestuur is bevolen hiervan en van alle onredelijke handelingen van de Engelsen, een memorie op te stellen en die met alle relevante stukken naar Batavia te zenden om naar Heren XVII te worden doorgestuurd.) 
Intussen hebben wij almeede goedgekeurt de handelwijze der ministers met opzigte tot het aan haar gedaan verzoek door het ministerie Madras om zeekeren pagter der landschappen van Madura en Tinnevellij genaamt Mahometh Us of Chan, die zig tegens haar en des nababs ordres opposeerden en waaromtrend de Engelschen bevreest scheenen dat hij dikwerf door ons mogte werden g'adsisteert, met aan haar te verklaren dat daartoe van onze zeyde niet zoude getreeden werden, ter betooning dat de nauwe verbintenisse tusschen de wederzijdse natiën van onze kant heylig g'observeert wierde. 
Daaraan was toegevoegd dat men van de Engelsen hetzelfde verwachtte. Er is nog geen antwoord uit Madras ontvangen, maar er blijkt wel de neutraliteit van de Compagnie uit, waar de Engelsen zich tot nu toe weinig van hebben aangetrokken. Het bestuur stuurde afschiften van de memorie betreffende de voorvallen tussen de Engelse, Franse en Nederlandse compagnies en van de beantwoorde memorie van de directeuren van de fol. 1736 
Franse compagnie. Beide originelen waren direct naar Nederland gezonden. Hopelijk komen ze overeen met de bedoeling van Heren XVII. Wat het personeel betreft is toegestaan de onderkoopman en gewezen adigar van de dorpen, Jasper Theodorus Pheijffer, die van een ziekte is hersteld, bij een vacature weer aan te stellen. Maar men conformeert zich bij de uitzending naar Ceylon van 106 Europese militairen niet met de voorlopige bevordering van luitenant George Philip Erlebag tot kapitein en in zijn plaats te Nagapattinam van vaandrig tot luitenant van Heijns. Dat geldt ook voor de bevordering van vaandrig Straus, die eveneens naar Ceylon is gegaan, tot luitenant. Men wil afwachten hoe de eerste en de laatste zich op Ceylon van hun dienst kwijten. Heijns kan weer ter bevordering worden voorgedragen, als hij beslist nodig is en zijn dienst naar tevredenheid heeft vervuld. Slechts indien het absoluut noodzakelijk is, mogen er officieren worden benoemd. Bij de Engelse rechtbank te Madras is een proces begonnen tegen de executeurs-testamentair van de vroegere secunde te Bimlipatam, Carel Lodewijk Hagemeester, ter uitlevering van zijn nalatenschap, dan wel wat hij aan de Compagnie schuldig zou zijn. Uit de rekening ingediend bij dat gerechtshof fol. 1737 zou blijken dat dit ƒ 58. 933 heeft bedragen. Men had er beter aan gedaan slechts de werkelijke schulden op te voeren en het ruim genomen verlies op katoen die te Bimlipatam was verkocht, zowel als een derde van het debet van de kooplieden daar weg te laten. Het bestuur berichtte zelf dat op het laatst nogal wat was afgelost. Nu moet er voor een ongunstige afloop van dit proces gevreesd worden, waarbij tevens een beroep op het recht van de Compagnie in Europa veel moeilijker wordt. Wat de schuld van de overleden kassier Paulus Loman betreft en het bevel van het bestuur zijn nalatenschap snel af te wikkelen, wordt verwezen naar de brief van 30 december 1762 verzonden met de Borssele. De Hoge Regering wil dat de Compagnie geheel schadeloos gesteld zal worden. fol. 1738 Het is een goede zaak dat het bestuur heeft bevolen om te Jagannathpur niet alleen 30 pions, die ropia 5 per maand verdienen, maar tevens de boventallige 24 pions ter bewaking van dat dorp, zodra de onlusten zijn opgehouden, af te danken. Dat geldt evenzeer voor het opzenden van de stukken betreffende de gedeserteerde koopman en ingenieur Pieter Coenraad Keller. Hij was gerechtelijk opgeroepen te verschijnen, maar ondanks zijn belofte aan de dienaren te Bimlipatam is hij niet verschenen. Ook de stukken betreffende andere deserteurs die in 1761uit het hoofdkantoor en onderhorigheden zijn verdwenen, zijn ontvangen. Hoewel opgeroepen, is geen van hen verschenen. Hiermee zijn de algemene zaken in de brief van 31 mei 1763 naar Coromandel behandeld. Op 2 mei 1763 is de geheime brief van gouverneur Christiaan van Teylingen van 26 februari 1763 besproken. fol. 1739 Niet alleen is zijn correspondentie met de gouverneur van Ceylon Lubbert Jan van Eck goedgekeurd) 
maar ook de gedaane verzending derwaarts van 100 Europese militairen, nevens twee compagnieën sipays en 50 oosterlingen, alsmeede nog naderhand van de door den gemelde heer Van Eck verzogte 25 Fransche volontairen uyt het te Nagapatnam opgeregte corps dier natie. Terwijl w' ook teffens beslooten hebben gemelde gouverneur te qualificeeren tot het in dienst neemen van een goed corps Europeesen, ofwel Duytsers voor Ceylon, waartoe Zijn E. op het aanzoek van den heer Van Eck reets eenige pogingen hadde gedaan, mits en onder conditie dat dezelve zig voor den tijt van drie jaren aan de Compagnie verbinden en het gemeen voor 't grootste gedeelte in Duytschers, of eenige andere natiën buyten Engelsen of Franschen zouden moeten bestaan. 
Het is uitstekend dat gouverneur Christiaan van Teylingen aan gouverneur Lubbert Jan van Eck op Ceylon heeft bericht dat te Porto Novo het gerucht rondging, dat daar door de Engelsen in een tweemaster brigantijn enige vaten buskruit en een partij gevulde patronen naar Ceylon waren ingeladen. Daar werd niet veel geloof aan gehecht en dit vaartuig is inderdaad niet vertrokken. Maar, aldus Van Teylingen, de Engelse concurrenten hebben zoiets allang gedaan fol. 1740 en dit was bevestigd door het feit dat op het papier rond patronen die de Kandyanen op de troepen van de Compagnie hadden afgevuurd, teksten in het Engels waren aangetroffen. Daarom heeft men aan Van Teylingen opgedragen om alles wat de Engelsen en Ceylon betreft direct aan Van Eck en aan wie het van nut kan zijn door te geven. Op de klachten van Van Teylingen over de zwakte van het garnizoen te Nagapattinam is hem in een aparte brief van 31 mei 1763 beloofd uit Batavia zoveel troepen te zullen zenden, als er gemist kunnen worden, maar dat dat afhing van het aantal soldaten op de schepen uit Nederland. Het is goedgekeurd dat het bestuur intussen niet alleen uit Pulicat en Bimlipatam Europese soldaten naar Nagapattinam heeft opgeroepen, maar in plaats van de twee compagnieën sipoys die naar Ceylon zijn gegaan, evenveel inlandse soldaten heeft gerekruteerd en nog 60 toepassen. In de vergadering van 2 mei 1763 fol. 1741 is ook de vraag van het bestuur in de gewone brief van 17 oktober 1762 behandeld wat het moet doen als de Engelsen, na de terugkeer van hun vloot uit de Filippijnen, nawab Mamoed Ali Chan weer zouden toestaan om Thanjavur aan te vallen. Er is weliswaar door tussenkomst van de Engelsen een akkoord, waarin Thanjavur beloofde de nawab 2. 500. 000 ropia te betalen, maar deze schijnt daar niet mee tevreden te zijn. Op de vraag of Thanjavur met Europese, dan wel inlandse soldaten geholpen moet worden, werd aan gouverneur Van Teylingen, op grond van het verdrag van 17 maart 1681 met Thanjavur en om de redenen genoemd in het besluit van 2 mei 1763, toegestaan om, als dat beslist niet ontweken kon worden, op zijn verzoek deze vorst met een matige som geld te steunen. Dat zal vooral het geval zijn, wanneer hij met een Europese tegenstander te maken krijgt. Indien het een inlandse vijand betreft, waarmee de Compagnie geen bijzondere relatie heeft, dan kan het bij leverantie van ammunitie blijven. Maar er moet wel voorzichtig gehandeld worden fol. 1742 en vooral in het belang van de Compagnie. Het is ook goedgekeurd dat, om deze vorst te plezieren en aan de kant van de Compagnie te houden, aan hem op de gevraagde vijf jaar bij besluit van 11 december 1762 voor vier jaar, namelijk van 1762 tot 1765, recognitiepenningen zijn vooruitbetaald. Op het verzoek om de achterstand van vier jaar op de levering van 18 olifanten weg te werken en voor twee jaar vooruit te leveren, zijn er 12 voor de achterstand en 6 vooruit gegeven over 1762 en 1763. Dit is wat op 2 mei 1763 is besproken en op 31 mei naar Coromandel werd geschreven. Met de Borssele zijn op 18 oktober 1763 en met de Sloterdijk en Kievitsheuvel op 11 en 13 december de gewone en aparte brieven van 10 juli en 17 oktober 1763 ontvangen. De eerste bevat de gebeurtenissen sinds 26 februari 1763 fol. 1743 aangaande de textielhandel en de verkoop van koopwaren. Daar deze brieven ook via Ceylon naar Nederland gingen, wordt er naar verwezen. Uit de laatste brief wordt aangehaald dat de textielhandel door de binnenlandse onlusten veel nadeel ondervond en dat de langdurige droogte een dure tijd voorspelde. Volgens het bestuur konden de prijzen voor textiel daardoor moeilijk verminderd worden. De verkoop van goederen verliep vrij slecht. De inkomsten daaruit waren) 
ƒ 497. 489, 15,- namentlijk 
Te Nagapatnam van september 1762 tot ultimo julij 1763 ƒ 8. 811, 5, 8,, Sadraspatnam ,, december ,, ,, ,, ,, ,, ƒ 50. 943, 7, 8,, Paliacatta ,, september ,, ,, ,, ,, ,, excepto de maand october 1762 ƒ 106. 117, 5, -,, Jaggernaijkpoeram van september dito dito dito ƒ 267. 677, 12, 8,, Bimilipatnam van de maanden october en december 1762 mitsgaders maart, april en mey 1763 ƒ 63. 939, 14, 8 Sommeert als boven ƒ 497. 489, 15, -. Fol. 1743v. Op 13 juli 1763 verscheen te Nagapattinam de Jerusalem onder schipper Johannes Sigismundt Hoeve die direct uit Nederland op weg naar Bengalen was. fol. 1744 Nadat er 10. 002 lb calaturshout, 5000 lb buskruit en 9 balen kaneel ingeladen waren, vertrok het op 28 juli weer. Het bestuur had er geen militairen vanaf durven halen, omdat er maar 44 aan boord waren. Op 2 en 7 augustus 1763 waren vandaar al de Vlissingen en Welgelegen vertrokken, die op 31 juli en 6 augustus waren aangekomen uit Batavia en via Bengalen direct opweg naar Nederland zouden gaan. De hoofd- en negotieboeken over 1761/62, die waren aangekomen met de Kievitsheuvel, vertoonden aan inkomsten, na aftrek van de uitgaven, een saldo van ƒ 332. 114, wat ƒ 281. 170 meer is dan in het vorige jaar. De inkomsten uit de verkoop waren ƒ 812. 212 en de overige inkomsten ƒ 86. 116, samen ƒ 898. 328, en de uitgaven ƒ 566. 214. Voor de vestingwerken geldt het bevel om dat wat noodzakelijk is, uit te voeren, maar geen nieuwe werken aan te vangen. Het bestuur berekende bij een besluit van 8 juni 1763 dat de ravelijnen, zowel als de verdekte weg met traversen en banquetten, waaraan al gewerkt wordt, fol. 1745 de aanzienlijke som van pagode 11. 054, 18, 9 zouden kosten. Daaronder zijn de gracht buitenom de glacis, noch de arduin stenen als ondergrond voor de kanonnen, of ijzer, staal en hout inbegrepen. Het bestuur oordeelde dat, om half werk te voorkomen, het voltooid moest worden. Daarom werd besloten de ravelijnen af te maken voor de berekende kosten van pagode 2433, 4 1/2 De overige werken, hoe noodzakelijk ook, zullen pas na ontvangst van instructies worden voortgezet. Er waren met het Engelse bestuur te Madras grote strubbelingen geweest over de betaling van wissels van ƒ 20. 443, ƒ 680,- en ƒ 3400,-, die te Malakka door admiraal Samuel Cornish, en de kapiteins Cleghorn en Frederick Vincent getrokken waren. Ze waren niet geëndosseerd, maar wat vooraf al op die wissels aan de dienaren te Pulicat was uitbetaald, is niet teruggegeven. Aan hen was 400 Spaanse realen betaald, die echter op een eerdere wissel al was betaald. Die betaling geschiedde dus ten onrechte. Van de dienaren te Jagannathpur was door de regenten van Samalkot en Peddapuram pagode 20. 000,- te leen gevraagd. fol. 1746 Dit is niet alleen afgewezen, maar op hun dreigement met 12. 000 man troepen dat dorp in brand te zullen steken en te beroven, is buiten de loge aan de zuidwest kant een redoute met een gracht rondom opgeworpen, waarop geschut geplaatst kon worden. Dit kwam niet ten laste van de Compagnie en geschiedde met toestemming van de kooplieden en inwoners daar.) 
Dat men bovendien van daar berigt erlangt hadde van d' afkomst van den prins Visia Ramarasoe met een leeger van 15. 000 man met 11 stukken canon en de belegering door denzelven en zijne hulptroupen uyt verscheyde regentschappen waaronder die van Samerlacotta en Peddapoer voormeld, van Ragia Mahindrawarom, welke plaats, als maar 4000 bezettelingen hebbende en zomin als die fort van eenige werkelijke tegenstand zijnde, men vreesde dat het niet lange uythouden zoude. En waarenboven dien prins aan de Jaggernaijkpoeramse bediendens belooft hadde na de overwinning dier plaats haar een visite te zullen geven, om gelt ter leen te bekomen, onder bedreyging ingevalle ze zulx niet goedwillig deeden, dan daartoe gewelt te zullen gebruyken. 
Daarom vroegen de opperhoofden daar fol. 1747 om versterking. Bij gebrek aan troepen had het bestuur bevolen alles te doen, opdat de prins daarvan zou afzien. Er mochten desnoods wel 100 inlandse soldaten in dienst genomen worden. Het antwoord op de aparte brief van gouverneur Christiaan van Teylingen van 10 juli 1763 is te vinden in de brief naar Nederland van 18 oktober 1763. Op die van 17 oktober 1763 is geantwoord dat tevergeefs is geprobeerd een korps van Europese, of Duitse soldaten voor Ceylon te vormen. Volgens de brief van het Engelse bestuur te Madras van 23 september wilde admiraal Samuel Cornish het koningsschip de Baleyn met levensmiddelen voor het leger te Madurai gebruiken. Wegens onbekendheid met de vaart naar de bocht van Tondi was om een escorte van twee chialengen en twee thonys gevraagd, en om twee of drie deskundige personen 
fol. 1748 om het binnen te loodsen en te lossen. Op 6 oktober 1763 had Van Teylingen geantwoord dat hij alle hulp wilde verlenen en voor de aankomst in Nagapattinam reeds de gevraagde vaartuigen had gestuurd. Eén thony en de twee roeivaartuigen waren bij de banken van Kaymelle aangekomen, maar de andere thony was, omdat ze slecht zeilde, aan deze zijde van Kaymelle blijven liggen en het koningsschip had wegens ondiep water slechts boven Toppe Torre kunnen komen. Het was daarom teruggekomen, waarop op het Engelse verzoek nog twee thonys waren gestuurd, waarin de rest was overgeladen. De Baleyn was daarop naar Madras teruggekeerd. Van Teylingen hoopte dat dit alles zou worden goedgekeurd, maar daar het zeer nadelige gevolgen kan hebben, had dit verzoek beslist afgewezen moeten worden. Het is vanouds de regel alle vreemde naties zoveel mogelijk vandaar en uit de bocht van Tondi en de engte van Pamban te weren en de vaart te belemmeren. fol. 1749 
Daar moet de hand aan gehouden worden, omdat de Engelsen niet alleen proberen zich daar te vestigen, maar ook volgens de aparte brief van 17 oktober 1763 met de commandant van Madurai, Mahamadoe Isoep Khan, in oorlog zijn. Deze werd al genoemd in de generale missive van 18 oktober 1763. De Engelsen houden Madurai nu omsingeld.) 
Egter willen wij hoopen dat zij in haar voorneemen niet gereüsseert moogen weezen, temeer dewijl de volgens het alverder genoteerde bij voormelde aparte missive van den gouverneur tusschen de Engelschen en de Franschen verschil was ontstaan, nadien de laastgemelde, welke zig ten getalle van omtrend 300 man binnen Madura bevonden, voorgegeven had dat het een geconquesteerde plaats van haar was, dewijl gemelde commandant Mahamadoe Isoep Chan, of Chan Sahib, haar dezelve afgestaan hadde, en gevolgelijk de vreede geslooten zijnde, door de Engelschen niet konde nog mogte g'attaqueert werden. Dog daarenteegen merkten de Britten deezen Chan Sahib aan, als een pagter van den tegenswoordigen nabab Mamoedalicham, en hadden dienvolgens aan de Franschen weder toegezonden de diffinitive traitte der geslootene vreede, onder aankundiging zijlieden tegens haar niet mogten ageeren, of Chan Sahib bijstaan. 
Christiaan van Teylingen zal de uitslag via Ceylon laten weten. Twee Engelse oorlogsschepen zijn met een buitgemaakt Spaans galjoen naar Trincomale vertrokken om vandaar, na het innemen van water en brandhout, direct naar Europa door te varen. Drie van zulke schepen gingen naar Bombay en admiraal Samuel Cornish zal tegen 20 of 25 oktober met de overige schepen daarheen volgen, om daarna naar Europa te gaan. Er blijven dan slechts twee Engelse schepen en twee fregatten onder commando van de oudste kapitein John Bladen Tinker achter. Deze was reeds eind september naar Bengalen vertrokken om de onlusten daar te beslechten. De rest van de brief van 17 oktober 1763 gaat over de handel en hoe de inkomsten te vermeerderen en de uitgaven te verminderen zijn. Dit zal zo snel mogelijk in een vergadering in het komende voorjaar besproken worden. fol. 1751 Via Ceylon is reeds een afschrift van die brief naar Nederland verzonden. De opperkoopman, secunde en hoofdadministrateur te Nagapattinam David Coenraad Vick mag op verzoek met behoud van rang en gage via Batavia naar Nederland repatriëren. Hij is bejaard en 38 jaar in dienst. Personalia. 
Ceylon fol. 1752 In de generale missiven van 10 mei en 18 oktober 1763 zijn de geheime brieven uit Ceylon van 25 januari, 16 februari, 11 en 30 maart, 25 en 28 april en 10 juni 1763 besproken. Sinsdien zijn geheime brieven van 28 juli, 30 september en 13 november op 6, 14 en 19 december 1763 ontvangen. Naar Ceylon zijn op 5 mei, 14 juli en 6 augustus 1763 geheime brieven en geheime besluiten van 18 april en 11 juli 1763 verzonden. Het bestuur te Ceylon concludeerde in zijn vergaderingen van 16 juli, 8 augustus, 10 en 16 september en 14 oktober 1763 dat er op vreedzame wijze geen afspraken te maken zijn, laat staan een verdrag met het hof van Kandy te sluiten is, die enigszins voldoen aan de eisen die de Hoge Regering daaraan had gesteld. Na uitgebreide besprekingen besloot het bestuur tot min of meer ernstige dwangmiddelen over te gaan, die voor een eervolle vrede nodig zijn. Deze zijn te vinden in de geheime besluiten van 16 juli, 6 augustus en 14 oktober 1763. Enerzijds moeten ze fol. 1753 binnendringen van buitenaf verhinderen door de voornaamste toegangen aan het strand te bezetten, anderzijds het hof van Kandy door van alle kanten op te rukken dwingen tot een akkoord. Gouverneur Lubbert Jan van Eck zal het opperbevel hebben. In het voorjaar was zo'n expeditie door het aflopen van het droge seizoen en de daarop volgende regens, die ziektes veroorzaken, onmogelijk geweest. Om het hof van Kandy in een goede stemming te brengen, opdat het tijdens de regentijd zou afzien van het toelaten van vreemde naties, is ingestemd met een bestand. Naar aanleiding van de bevelen in het voorjaar en de wijzigingen van de eerder gegeven richtlijnen, alsmede van zijn voorstel betreffende de koning, verzocht het bestuur vooral te overwegen) 
dat den vorst (gelijk voorwaarts is geadvanceert) nooyt tot den afstand van Putelang veelmeer tot eenig ander beding sal over te halen zijn, voor en al eer dien trotsen koning door magt van wapenen daartoe werd geconstringeert. En het dus ook altoos een eguaal embras voor de Compagnie sal uytleveren, of men den koning bij reüsite van Compagnies wapenen een jaarlijks tribut van een à twee eliphanten komt op te leggen na vorige exempelen, of dat men hem daarvan excuseerd, al was het maar om het considerabel onderscheyd en gerustheyd voor de Compagnie in den aanstanden, dewijl in soo een geval alle vergesogte voorwendsels van vreemde natiën, die z' alleen thuys brengen op 's vorsten onafhangelijkheyd daardoor soude vervallen zijn. 
Voor de overwegingen betreffende de stranden wordt verwezen naar de geheime brief van het bestuur van 30 september en het relaas van 16 juli 1763, waarin melding wordt gemaakt van een verdrag tussen de koning en de Engelsen. Daarom is dringend om 150 Europese en 150 inlandse soldaten gevraagd om Trincomale te versterken. De militairen die onlangs met de hoeker Meermin en het schip Jonge Lieve waren aangevoerd en buiten die nog met de Damzicht verwacht werden, waren niet voldoende om de 380 man die in 7 1/2 maand waren overleden, te vervangen. Dan waren er ook nog net zoveel zieken. Het bestuur meende dit te moeten mededelen, fol. 1755 omdat een expeditie daarvan afhing. Hoewel het nemen van besluiten tot het voorjaar was uitgesteld, is op 13 december 1763 vastgesteld om met de Vrouwe Petronella, die volgens besluit van 16 december onderweg Nagapattinam zal aandoen en dan naar Trincomale zal gaan, de met de Huis ten Donk aangekomen officieren, kapitein Nicolaas George van Deden, kapitein-luitenant Carel Frederik van Kemphen en kapitein-luitenant Carel Johan Willem baron van Goebel, en vaandrig Jan Godlof Willem Hendriks met 100 militairen te zenden. Daarvan komen er 47 met dat schip en de overigen uit de soldaten die nog verwacht worden. Hopelijk zal dat met nog 100 te rekruteren oosterlingen voldoende zijn. Er waren volgens de brief van 13 november 1763 van het bestuur en de geheime resolutie van 4 november 1763 ook al ernstige onenigheden tussen de thevar van Rameswaram en diens rijkskanselier, die door de concurrenten van de Compagnie gevoed worden. Een zeker relaas van een tandil meldde fol. 1756 dat er twee Engelse schepen in de bocht van Tondi waren verschenen en dat die rijkskanselier het eiland Pamban met 400 man had bezet, zonder de wacht van laskaren van de Compagnie enig leed te berokkenen. Welke tegenmaatregelen het bestuur heeft genomen zal om meer dan één reden verzwegen worden. Waarschijnlijk zullen Heren XVII daarover al voor de aankomst van deze brief geinformeerd zijn. Het is weer eens een staaltje van het bedenkelijke gedrag van Compagnies machtige buren dat, volgens het rapport van kapitein Van de Born, de patronen die de Kandyanen bij hun aanval hebben gebruikt, van papier met een Engelse tekst waren. Dat stond ook in de geheime brief van 16 februari 1763, terwijl de geheime resolutie van 3 maart meldt dat er onder de zeven kanonnen die te Matara zijn veroverd, een Engelse 12-ponder was. Men zwijgt er maar over hoe erg dat kan worden, mochten de lang verwachte troepen niet komen. Dat blijkt uit de strekking van de brief van 14 juni van admiraal Samuel Cornish aan Lubbert Jan van Eck, samen met het antwoord gevoegd bij het geheime besluit van 16 
juli 1763. In de huidige omstandigheden moet men zulke taal fol. 1757 maar laten passeren en er het beste van hopen. Over de gewone zaken zijn de volgende brieven ontvangen: 25 januari, 11 en 13 maart, 30 april, 11 juni, 28 juli en 13 november 1763. Uit Galle zijn ontvangen briefjes van 14 november 1762, 31 januari, 20 februari, 1 maart, 2, 13 en 17 april, 3 en 25 mei en 3 augustus 1763 en één van het opperhoofd en raad te Trincomale ten geleide van de Oosterbeek. Daarover, behalve over die van 13 november, zijn besluiten genomen en er is op geantwoord in brieven van 5 mei, 14 juni, 14 juli, 6 augustus, 16 september en 11 november 1763. Op het verzoek van de koning van Travancore aan het bestuur van Malabar of hij de gewoonlijke jaarlijkse 200 balen areka in plaats van naar Kulasekharapatnam naar Kilakkarai mocht zenden, is slechts geantwoord dat het verzoek naar de dienaren te Tuticorin is doorgestuurd en dat het bij het bestuur van Ceylon verantwoord moet worden. Dat schip is evenwel direct doorgezeild fol. 1758 en de dienaren te Tuticorin hebben wegens de kritieke toestand lossing te Kilakkarai toegestaan. Het bestuur en ook Heren XVII hebben zich daar, als een gedane zaak, bij neergelegd. Voor de berichten uit Tuticorin over de invasie van Camsaayba op de kust van Malabar wordt naar de brieven vandaar verwezen. Volgens de berichten uit Tuticorin heeft deze) 
zedert zijn arrive in het Madureese rijk, dat hij voor ettelijke jaren in pagt heeft gehad, met betrecking tot zijn verdere onderneeminge hebben aangehaalt dat hij van Tirnevelho en Madure was verhuyst ter versterking van dat fort, of het den nabab van Tritchienpalij somtijds mogt gelusten hem, of er zijn ouder broeder, in zijn plaats aan te stellen. 
Latende intusschen eenen Mahometh Jahob Saijboe te Tirnevelho voormelt, die ter ordre van zijn meester een lijwaat bleecquerij voor onze compediteuren had geprojecteerd met meer andere traverses dewelke alle in rook waren verdreven, door het mainctineeren van ons goed regt op de Chamoemagelamse bleeckerijen, dat men de ministers de novo op het nadrukkelijkste heeft aanbevoolen. Daarenboven was den Tuticorijnse nieuwe manigaar, na het exerceeren van veele brutaliteyten en extorsiën, op de gedane klagten der meer gewaagde bedientens door Camsaijboe vandaar gedimoveerd onder afvrage waarom de Compagnie dien mannigaar niet had gestraft! 
Hoewel er alle reden is zo te handelen, zal men ter voorkoming van moeilijkheden bevelen de oude gewoonte voort te zetten. Bij de andere maniyakkers en paligaars waren geen noemenswaardige wrijvingen, behalve dat toen de kattapa nayak geen steun van de Compagnie had gekregen, hij zich met zijn broer, vrouwen en 200 à 300 laskaren bij de katta thevar heeft gemeld. Deze had na vele vijandelijkheden het bestuur doen besluiten om de bevelen die in de geheime brieven van 28 april en 10 juni 1763 zijn te vinden, uit te voeren. De berichten van Lubbert Jan van Eck over de goede relatie met de Maldiven fol. 1760 
worden ondersteund door de briefwisseling met koning Gasie Assan en de gegeven geschenken. Er is het bestuur het nodige geschreven over het gunstige verschil tussen de verwachte 97. 603 pond cauris en de met elf vaartuigen ontvangen 4304 3/25 kati, of 107. 603 pond. Daarbij is bericht dat de prijsverhoging die door de Hoge Regering in de brief van 23 juli 1761 is opgeschort, in de bestelling voor 1764 door Heren XVII om de daarbij vermelde redenen was afgekeurd. Er is niet meer besteld dan nodig is als ondergewicht voor de retourschepen. Het voorstel van de dessave te Matara Arnoldus Adrianus de Leij, dat bij het besluit van 19 februari 1763 is gevoegd, om de ratunidavelden in Baygam Korala en Giruwayu Pattu maar voor de helft te belasten in plaats van met het hele bedrag, is goedgekeurd. Er moet echter wel goed toezicht gehouden worden op de invordering en op het belang van de Compagnie. fol. 1761 Achterstal mag slechts bij volkomen onvermogen te betalen wegens misgewas toegestaan worden, tenzij aangetoond wordt dat de opbrengst voor eigen voedsel, of zaaizaad gebruikt is. Dat moet men dan berichten. Bij het besluit van 3 maart 1762 is een rapport door Jan Schreuder gevoegd dat hij vlak voor zijn vertrek heeft ingediend. Het ging vooral over de betrouwbaarheid van klachten van ingezetenen, in het bijzonder dat enkele van 
hun perneviums en accomodessans waren beschreven en getaxeerd op basis van het besluit van 24 december 1757, dat op 17 maart 1762 weer is besproken. Dit rapport is zo belangrijk gevonden dat aan de landraad te Colombo en Galle is bevolen het zoveel mogelijk in te voeren. Als er zich moeilijkheden zouden voordoen, dan moeten die verholpen worden. Met deze maatregelen is men het volkomen eens. fol. 1762 Maar als de omstandigheden zulke besluiten nodig maken, dan moeten ze gerapporteerd worden en niet slechts in de brieven geëxcuseerd. Dat betreft ook het besluit van het bestuur van 16 juni 1762 over het onderzoek naar de kaneeldorpen dat bij de Colombose resolutie van 23 oktober 1761 was ingevoegd, en de nadruk die daarop was gelegd in de geheime brief uit Batavia van 3 augustus 1762. Er was geconstateerd dat deze zaak steeds in het oog was gehouden en de uitvoerende dienaren er in 1758 bij gebleven waren. Het verschil was toegeschreven aan woede van de govikula's en er was zelfs besloten het rapport van die dienaren onder de aandacht van de Hoge Regering te brengen met de mededeling dat er alsnog aan deze kwestie niets gedaan kon worden. Evenwel had het bestuur in zijn brieven noch hiervan, noch van andere belangrijke posten melding gemaakt. Dat is het wel ernstig aanbevolen. Daar het bestuur op 4 augustus had vastgesteld dat dit besluit zonder problemen kon worden uitgevoerd en er geen onderzoek naar dit geschil nodig was, fol. 1763 heeft men het daarbij gelaten.) 
Maar dat de ministers ter sessie van den 22 e september anno voorgangen, ter herstellinge van de zo nodige rust in de oproerige districten, op fundament van onse beveelen sub 14 april anno 1761 aan haar verleent hadden gearresteerd met de beschrijving en taxatie der thuynen in 't Gaalse en Matureese te supercedeeren en hetgeen er op die reekening wesen ingekomen te laten afschrijven, mitsgaders 't bereyds betaalde zulx gevergt werdende te restitueeren, de geregtigheyd op 't nelij gewas niet meer te verpagten met afschrijving van alle ingevoerde geregtigheeden zedert den jare 1735 geïntroduceert, zonder van alle dese zoo naamwaardige meede eenige of de geringste aanhaling bij hun brieven te doen, dit alles zeggen w' is ons in den eersten opslag seer inattent en nonchalant tevooren gekomen. 
In de veronderstelling dat ieder voortaan zijn plicht zal doen, heeft men dit wegens de voortdurende beslommeringen maar laten passeren. Omdat ze overeenkomen met het bevel dat in de brief van 14 juli 1763 betreffende Compagnies landen en onderdanen is gegeven, zijn de besluiten op 22 september 1762 en op 5 oktober 1762 genomen, goedgekeurd. Wat de hoofd- en landrente te Jaffna aangaat fol. 1764 is ten eerste met genoegen gezien dat op grond van een geschrift van de vogelvrij verklaarde Wannia van Ponengamo, dat bij het besluit van 13 april 1762 is gevoegd, dat hem niet alleen pardon is verleend, maar dat hij ook in het bestuur is hersteld, dat hij wegens zijn overlijden slechts kort heeft kunnen uitoefenen. Na positieve berichten van de dienaren te Jaffna, is het een goede zaak dat, zoals ook eerder het geval is geweest, het bestuur aan zijn weduwe is overgelaten. Maar het moet niet nadelig voor de Compagnie uitpakken. Op grond van de redenen in hetzelfde besluit gegeven, is goedgekeurd dat de madapallie amergoon uit het leen van de Wannia's van Nethelipattu en Mulliyavalai is gezet. Omdat de belangrijkste beschuldigingen van een verdachte kant komen en de tekorten nog niet zijn bewezen, is aan de dienaren te Jaffna toegestaan om dit bestuur voorlopig aan een bekwaam persoon toe te vertrouwen. In de veronderstelling dat ze het onderzoek voorzichtig en onpartijdig uitvoeren, is het bestuur het nodige aanbevolen. fol. 1765 Dat had voor de ontzetting uit die Wannia's moeten geschieden en dat is voortaan dan ook bevolen. Het besluit van het bestuur van 26 oktober 1762 om als gebruikelijk de inlandse hoofden langs de rand van de Wannia land te geven om er nely op te verbouwen dat 100 markal kan opbrengen, wordt toegejuicht. Het is in het belang van de Compagnie, want de hoofd- en landrente te Jaffna en Mannar, die het voorafgaande jaar ƒ 82. 193 hadden opgebracht, kwamen in eerste en tweede termijn op ƒ 40. 977 uit. Dat zal ook wel bij de derde en vierde termijn binnenkomen, samen met het geld voor de chanco's van ƒ 2902, dat, door het in dienst nemen van meer arbeiders op ƒ 2737 minder dan het vorige jaar 
was uitgekomen. Gouverneur Lubbert Jan van Eck heeft de uitstaande vorderingen van ƒ 457. 337 niet voor zijn rekening genomen. Bij de brief van 11 maart 1763 kwam een bericht van visitateur Jacobus Bartholomeus Raket fol. 1766 dat er binnengekomen en afgeschreven was ƒ 104. 652, dat de afgeschreven vorderingen te Matara ƒ 17. 689 bedroegen, dat er nog af te schrijven was ƒ 65. 077, waarbij nog de ratmaharre tuinen kwamen voor ƒ 158. 607, of in totaal ƒ 346. 025. Als dit van het bedrag van ƒ 457. 337 wordt afgetrokken, blijft er ƒ 11. 312 over. Dit zijn vorderingen te Colombo voor ƒ 10. 953, te Jaffna ƒ 1811, te Mannar ƒ 40. 899, te Galle ƒ 1799 en te Matara ƒ 55. 870. Volgens deze cijfers zou het totaal ƒ 11. 332 zijn. De vorderingen te Colombo op de opzichter van het ijzermagazijn Jacob Gerard Overbeek zijn onzeker, doordat hij insolvent is overleden, en die op zilversmid Don Anthony, doordat hij verdwenen is. Die te Matara moeten in hun geheel afgeboekt worden. In de hoop dat de overige geïnd kunnen worden, legt men zich bij deze afschrijvingen neer. Wel is bevolen zich te houden aan de opdracht van het vorige jaar om bij het sluiten van de negotieboeken fol. 1767 een aparte notitie te maken van de debiteuren met het bijbehorende besluit. Betreffende de belastingen en ontheffingen, in- en afschrijvingen wordt verwezen naar de besluiten van het bestuur van 14 januari, 1 februari, 3 en 17 maart, 28 mei, 16 en 27 juni, 13 augustus, 4, 18 en 22 september, 2 en 26 oktober, 10, 16 en 27 november, 6, 13 en 28 december 1762. Op grond van het besluit van 28 april 1763 werd een besluit hierover uitgesteld tot er een bericht van de visitateur-generaal is ontvangen. Onder andere uit de besluiten van het bestuur van 1 en 9 februari 1763 is gebleken dat de goederen te Hanwella zijn verloren en deze post totaal is vernield. Deze goederen en een partij ongetaxeerde had een waarde van ƒ 20. 042, waaronder 4 metalen veldstukken met affuiten en voorwagens, 18 diverse ijzeren stukken, een partij buskruit, kogels, grenadiers snaphanen en ander oorlogstuig, buiten een aparte opgave van wat de rebellen sinds de opstand op Beruwala, Negombo en Ampat hebben geroofd. fol. 1768 Deze inventarisatie is opgenomen bij het besluit van 9 februari 1762. Er is opdracht gegeven van de verliezen te Hanwella en ook te Matara, fort Katuna en elders een precieze lijst te maken met een taxatie van goederen waarvan de waarde niet in geld was uitgedrukt. Van de veroverde kanonnen en ammunitie moet, indien te taxeren, een dergelijke rekening opgemaakt worden, zodat gouverneur Lubbert Jan van Eck bij een gunstige gelegenheid op teruggave van de kanonnen en mortieren kan aandringen. Tevens moet hij berichten of van de 11 zware ankers die, zoals in het besluit van 26 oktober 1762 is vastgelegd, bij het schipbreuk lijden van de Rhoon zijn verloren gegaan, niet enige, ook al was het tegen een passende beloning, zijn op te duiken. Er is tevens geschreven dat er medicamenten op de schepen Langewijk, Amerongen en Voorland verdwenen waren en Batavia voor ƒ 250 in rekening waren gebracht, waarvan administrateur Rasché en de gecommitteerden die met de apotheker de verzegeling hadden gedaan, een rapport hebben opgesteld. Dit is voor kennisgeving aangenomen. Wel is de gecommitteerden opgedragen bij de berekening niet meer zulke onbegrijpelijke breuken te gebruiken. fol. 1769 Er kon geen aandacht besteed worden aan het verzoek van de residenten te Ponnekail Gerrit Blaauw Nicolaasz en Van den Berg om hen te ontslaan van rsd 2000 op een vordering van 2746 1/9 pagoden. Er is naar hun voorgangers verwezen, die volgens het bevel, dat in een brief uit Colombo van 20 november 1758 is te vinden, transport aan hen hadden behoren te doen. Voor het besluit op het verzoek in achtvoud van schipper Holst, die met de Overnes via Ceylon zal repatriëren, wordt verwezen naar de brief van 6 augustus 1763 naar Ceylon. Na aftrek van de toegestane ontheffing, mag hij het bedrag voor zijn vertrek in zwaar geld in Compagnies kas storten. In de brief van 25 januari 1763 berichtte het bestuur dat er door het late ontvangen van de boeken uit Matara, geen formele staatrekening aangeboden kan worden. Uit een korte opgave blijkt dat de algemene uitgaven, die in 1760/61 maar ƒ 1. 298. 249 waren, tot grote schrik in het volgende boekjaar ƒ 2. 225. 814 hebben bedragen. fol. 1770 Dat is dus ƒ 927. 565 meer. De inkomsten bedroegen het 
voorafgaande boekjaar ƒ 713. 575, en in het laatst afgeslotene ƒ 670. 135, wat dus ƒ 43. 440 minder is. Vergeleken met 1760/61 is het negatieve saldo ƒ 971. 005 en dat over 1761/62 op zich ƒ 1. 555. 679. De redenen van dit negatieve resultaat zijn bekend. Er is met nadruk verwezen naar de bevelen in de brief van 31 juli 1763, in de hoop dat het bestuur, en in het bijzonder Lubbert Jan van Eck, er alles aan zullen doen het te verbeteren. Ten aanzien van de bezuinigingen, waarop het voorafgaande jaar zo op is aangedrongen, blijkt uit de gewone besluiten van 17 maart, 4, 12 en 28 mei, 27 juni, 31 juli, 13 augustus, 22 september, 5 en 26 oktober, 16 en 27 november 1762 en uit de geheime van 1 februari, 13 april, 4, 7 en 28 mei en 22 september 1762 dat wegens de duurte fol. 1771 diverse buitengewone verstrekkingen waren gegeven. Tevens werden de kostgelden van Europeanen vermeerderd en de soldijen van diverse inlandse dienaren verhoogd. Om dezelfde reden kregen majoor Adam Felix Bisschoff als hoofd en 23 officieren tijdens de expeditie naar Matara rsd 500 per maand. De opperkoopman en dessave van Matara Arnoldus Adrianus de Leij kreeg rsd 150 per maand, kapitein Leonard de Coste en zijn officieren kregen, sinds ze op 17 december 1761naar Puttalam oprukten, ieder rsd 100, en kapitein Drasdouwskeij met zijn officieren, sinds ze naar Kaymelle trokken, hetzelfde bedrag. Op verzoek van de schaftbazen van de militie, zeevarenden en ambachtsgezellen was tijdens de onlusten wegens de hoge kosten voor het levensonderhoud de verstrekking aan een korporaal-kwartiermeester en derdemeester van ƒ 3,- tot ƒ 4,- verhoogd. Die aan een gewone soldaat en matroos was van ƒ 1, 8, 8 en die aan ambachtslieden was daaraan evenredig vermeerderd. Deze verhogingen hebben de Compagnie al heel wat gekost. Omdat ze het bestuur en Van Eck bekend zijn, zullen diverse verdere belangrijke en zakelijke opmerkingen achterwege blijven. fol. 1772 Men gaat ervan uit dat de verhogingen onvermijdelijk waren en dat zuinigheid betracht zal worden. Tevens neemt men aan dat, als de redenen ervoor zijn verdwenen, alle buitengewone verhogingen weer worden beëindigd en de traktementen overeenkomstig de memorie van bezuiniging en de maatregelen van gouverneur Jan Schreuder worden uitbetaald. Dit geldt temeer daar in de besluiten van 3 en 17 maart, 4 en 28 mei, 27 juni, 14 augustus en 10 september 1763 posten voorkomen die niet, zoals het behoort, in de brieven zijn vermeld. Zo is aan de kapitein in het garnizoen verblijvende, en aan de onder-majoor en adjudant, in plaats van het vrijwerkersgeld, dubbel kostgeld gegeven, en, wegens het groter aantal sloepen en vaartuigen, aan de equipagemeester te Colombo drie vadem brandhout. Tevens is de equipagemeester te Galle boven de ƒ 1100,- per jaar nog eens ƒ 550,- toegestaan, omdat de leveranties door meer aankomende en vertrekkende schepen waren toegenomen. Bovendien kreeg hij, zolang de onlusten zouden duren, ƒ 150,- per jaar extra. Aan de loodsen van de luitenant van de artillerie fol. 1773 en de gezaghebbers op de sloepen is, in plaats van rsd 1, 42 per maand, rsd 3 1/5 betaald, en aan de oppermeester te Galle, Runtsdorff, 12 stuivers per maand voor kooi- en slaapgoed in plaats van 10. Aan de chirurgijn van het slavenhospitaal is nog betaald wat in het reglement van 20 juni 1757 onnodig was bevonden, terwijl de geneesmeester van het materiaalpakhuis en de Malabarse dokter van het hospitaal naar eerdere voorbeelden rsd 4 per maand hebben gekregen in plaats van rsd 2, 24. Tenslotte waren de verstrekkingen aan de slaven, zowel als de maandelijkse toelage aan de tolk van de landraad, aan de cornac, als oppasser van de olifanten, en andere kleine posten verhoogd. Dit is allemaal wel goedgekeurd, maar strikt zolang het onvermijdelijk is. Uitsluitend voor deze keer is aan de baas van de wapenkamer te Galle voor zijn goede diensten een gage van ƒ 40,- en het kostgeld van onderkoopman toegestaan. Ook de eerst gezworene klerk te Galle, Martheze, kreeg dit kostgeld, maar het maandelijkse brandhout voor kapitein De Quade is afgekeurd. Dat is ook gebeurd met rsd 250,- voor de burger Pieter Lammens als vergoeding voor het afbreken van zijn huis buiten de stad. fol. 1774 De redenen daarvoor waren onvoldoende en dat de Compagnie verantwoordelijk zou zijn voor de vernietiging van eigendommen van anderen is een gevaarlijk precedent. Het bestuur moet dit bedrag en dit soort posten laten terugbetalen. Op voorstel van de gouverneur-generaal moet zo zuinig mogelijk worden opgetreden, zoals op grond van het besluit van 14 juni in de brief van 14 juli 1763 werd vastgelegd. In het 
jongste boekjaar heeft bij een inkoop van ƒ 197. 166 de verkoop ƒ 208. 191 opgebracht, ofwel 105 3/4 Het betrof onder meer goederen uit Nederland en Azië, specerijen, areka, olifanten, paarden en textiel uit Madurai. Gezien de omstandigheden is dit aangenaam. Wegens de grote voorraad mag conform de brief van 6 augustus 1763 op grond van het besluit van 15 juli het Japans staafkoper met een voordeel van 150 % verkocht worden. fol. 1775 De aansporing om textiel te verwerven is zelfs zozeer opgevolgd dat er op de bestelling uit Nederland van 1932 1/2 balen 2092, of 159 1/2 meer, zijn ingekocht. Wel is erop gewezen dat het niet alleen om de kwantiteit, maar ook om de kwaliteit van de doeken gaat. Men neemt aan dat Heren XVII de grotere inkoop zullen goedkeuren. In de bestelling voor 1764 is met ongenoegen gelezen dat in de leverantie van 1761 het gebleekt en ruw guinees uit Tuticorin van slechte kwaliteit is geweest en dat er onder de fijne en gewone caatjes exemplaren waren die in dezelfde baal ƒ 3 à ƒ 4 per stuk verschilden. Terecht merkten Heren XVII op dat dit bij een nauwgezetter controle op het hoofdkantoor door deskundigen niet zou zijn voorgekomen. fol. 1776 Daar dit een ernstige zaak is, werd het bestuur opgedragen de dienaren aan de overkant op de kust van zuiden van India te bevelen veel zorgvuldiger te hersorteren en te controleren op kwantiteit en kwaliteit. Daarmee hoopt men ontevredenheid van Heren XVII te voorkomen. Daarom voelt men er niet voor om op grond van de rapporten van de muntmeester en essayeur het munten van fanums in Tuticorin te hervatten. Ter voorkoming van nadeel laat men de beloofde 4 5/8 voordeel graag schieten. Ten tijde van opperhoofd Johannes Ferdinandus Crijtsman en al daarvoor was de munt duidelijk schadelijk voor de textielhandel. Daarom zijn dergelijke voorstellen verdacht en tonen ze aan dat de dienaren op de overwal weinig van het verleden leren. fol. 1777 Het bestuur is bevolen om hun dit sterk aan te bevelen. Daarentegen is men er tevreden over in de brief van 25 juni 1763 te lezen dat het munten van pagoden op de overwal secuur geschiedt en dat er wordt gelet op evenwicht tussen het essaai en stempel van de Tuticorinse en Nagapattinamse pagode. Dat geldt ook dat in een bijlage wordt aangetoond, dat er bij het wegen en vermunten slechts ƒ 2220 is verloren. Daar Heren XVII de bestelling voor dit jaar van zeven ton baar goud met de Jonge Lieve en Damzicht hebben uitgevoerd en met de pagoden die men verwacht dat Jaffna zal leveren, meent men dat het bestuur de textielhandel volledig kan laten gedijen.) 
Maar daarentegen hebben w' bij dien selfden brief seer ongaarne g'expresseert gevonden dat de paruassen in april en mey bevoorens tezamen gerot en tot een dadelijken opstand waren overgegaan, onder te kennengeving bij diverse olaas dat zij daartoe door een onredelijke behandeling, voornamentlijk van het Tutucorijense opperhooft Zweepe, waren genoodzaakt geworden. Aangemerkt de ministers dese affaire maar even hadden aangeroert onder aanhaling dat gemeld opperhooft sig wegens dien opstand behoorlijk had verantwoord, heeft men, na examinatie van hunne resolutie de datis 28 mey en 16 november, maar al te duydelijk ontwaard dat het misnoegen der paruassen algemeen is geweest over de Tutucorijn ponnecail, cailvelho en mannepaar en dat, eer en alvoorens zij dese balorige tot stilstand had kunnen brengen, de Tutucorijense bedientens aan de meer gewaagde misnoegde bij provisie hadden moeten accorderen sodanige vierledige articulen, als Uw Wel Edele Hoogagtb. breedvoerig beschreeven zullen vinden bij onze generale rescriptie van den 14 e julij laastleden. En zomede dat de ministers daaraan tot ons genoegen niet alleen hun zegul gehangen, maar ook dese bedientens gelast een geraal pardon voor alle uytgeweeken parruassen te publiceeren, met een finaale interdictie aan het opperhooft, fiscaal en residenten om iemand voortaan uyt hoofde van desen opstand eenig leed meer te doen. 
Hier wordt uit opgemaakt dat het opperhoofd Godfriet Zweepe en de overige dienaren op de overwal zich aan bedreiging en afpersing schuldig hebben gemaakt, waarnaar, zoals het bestuur ook is meegedeeld, wel een nader onderzoek had mogen worden ingesteld. Het kan niet alleen blijven bij de verantwoording door Zweepe. Deze, en zijn opvolgers, is ernstig aanbevolen dat de punten die het bestuur heeft goedgekeurd, letterlijk worden 
opgevolgd. fol. 1779 Met de verwerving van producten is het in het laatst afgesloten boekjaar niet goed gegaan. Ingekocht werd: 1521 balen kaneel, 84. 413 5/8 Singalese peper Een gewichtseenheid ontbreekt. 4155 31/72 ammanams areka, 1877 lb koffiebonen, 60 lb Singalese cardamom en 57. 300 lb sayewortelen. Men hoopt op vrede, waartoe de nodige bevelen zijn gegeven. Er is aangespoord de inspanning voor de kaneeloogst te verdubbelen. Die zag er goed uit, ofschoon er in het gebied van de koning, de Alutkuru Korala, Hapittigam Korala, Hina Korala en Hewagam Korala, evenals te Matara, en in een groot gedeelte van de Gallese Korala, niets was verworven. De inzameling was voortgezet tot midden februari 1763, waardoor er 2373 balen waren ingekocht, exclusief nog 20 balen te Matara en nog 473 pond gruis. Dat is 852 balen meer dan het vorige jaar. Men streelt zich met de gedachte dat er dit lopende boekjaar veel vorderingen zijn gemaakt, fol. 1780 voornamelijk met goede of fijne kaneel. Heren XVII hebben bij de recente bestelling opgemerkt dat men bij het testen daarvan voorzichtiger zal moeten zijn, als men de belangrijke handel in kaneel niet geheel te gronde wil richten. Dit is zo belangrijk gevonden dat het bestuur nadrukkelijk is bevolen om na te denken over middelen ter bereiking van meer zekerheid, ook al zouden daarvoor, naast de gewone gecommitteerden, enige echt kundige inlanders nodig zijn. Die zouden dan een maandloon ontvangen, wat een goede investering is, als precies aan de bedoeling van Heren XVII wordt voldaan. Daarom is eveneens goedgekeurd dat de chalia's voor de 8741 balen kaneel die ze in 1760 hadden geschild, gewone textiel hebben ontvangen, hoewel er door de onlusten maar 5110 balen waren ontvangen. Het is evenwel afgekeurd dat op grond van het toegestane douceur aan het hoofd van de Mahabadde de helft van dat bedrag is afgestaan. Het moet weer worden uitgekeerd. fol. 1781 Zo'n douceur was bedoeld voor balen geleverd boven de 6000 en niet voor die toevallig door ongelukkige omstandigheden in het land waren achtergebleven. Daarentegen is op voorstel van het bestuur het verzoek door alle hoofden van de Mahabadde om van betaling van rsd 997, 12 ontslagen te mogen worden, wegens door hun te weinig geleverde kaneel, betaald met geld, ingewilligd. De voorwaarde is dat ze hun daarbij gedane belofte houden. Terwijl het restant aan olifanten per eind augustus 1761 in totaal 25 was, 17 voor de handel en 8 jaagbeesten, is dit in 1761/62 toegenomen tot 67. Er waren daarvan 30 verkocht voor ƒ 30. 472, vier zijn er neergezakt, zodat er drieëndertig over zijn. Als de Wannia's aan hun verplichting voldoen, zal de komende handel toenemen. Bij de fok van paarden zijn er, exclusief 2 rijpaarden en 7 hengsten voor Jaffna, per eind augustus 1763 in totaal 124 rijdieren. Daarbij zijn 30 hengsten voor de stal te Colombo, vijf die voor ƒ 240,- op bestelling aan Nagapattinam zijn geleverd, en twee ongeschikte beesten die voor ƒ 122,- openbaar zijn verkocht, niet meegerekend. fol. 1782 Dit is ter kennisneming aangenomen, evenals dat er te Tuticorin, Kalpitiya en Mannar 2700 roggenvellen zijn geleverd. Daar de bestelling voor Nederland en Azië aan rode textiel is voldaan, hoeft daar ook niets over opgemerkt te worden. Betreffende de parelbanken in de bocht van Kondatche, of Arippu en langs de kust van Madurai wordt verwezen naar de brief van 18 oktober 1763. Het bestuur is nog eens aangespoord hierop goed toezicht te houden.) 
De chancosduykerijen, na examinatie van het door de ministers gearresteerde ter sessie van den 26 e october, als approbatoir aangemerkt de door haar aan de overwalsche bedientens verleende altornatiev' beveelen, om de rheven voor ditmaal niet te verpagten, of voor Compagnies reekening te laten beduyken voor en aleer de visentatie der paarlrheven alvorens zoude wezen afgelopen, ten fine sig na het daarvan in te komen berigt te kunnen gedragen, 'tzij om d' evengemelte verpagting bij een nadeeligen aanschouw der peerlbanken te laten voortgang nemen, (dan wel in contrarie gevallen bij de eerste ordre te persisteeren). 
Dit is een voorzorg die past bij de onzekere omstandigheden waar het bestuur zich 
toen in heeft bevonden. Het is gunstig dat van de 191. 783 chanco's die in het laatste boekjaar zijn gedoken, er bij openbare verkoop waren gemijnd per 1000 voor 31 pagoden van de eerste drie soorten, en voor 4 pagoden de vierde soort. Dit is respectievelijk één pagode en 3/4 pagode de 1000 meer dan vorig jaar. De kosten van 620 2/945 pagoden zijn goedgekeurd. De hele hoeveelheid bracht tegen genoemde prijzen 4916 21/45 pagoden op. De duikerij, inclusief die te Mannar en Karaitivu, had met de overige verpachting een nadeel van ƒ 4845 opgeleverd. Die van Karaitivu bracht ƒ 7713 op. Zij waren een derde verminderd, wat volgens het bestuur, als er niets anders achter schuilde, was veroorzaakt door de voortdurende beduiking, dan wel overvloed te Coromandel en Bengalen. Het voorstel om de beduiking voor één of twee jaar stil te leggen, is overgenomen, om te onderzoeken of daarmee het gestelde doel niet dubbelop te bereiken zal zijn. fol. 1784 Bovendien is, om de redenen genoemd in het besluit van het bestuur van 16 november 1762, goedgekeurd om het duikloon voor de eerste soort met 1/4 en voor de tweede met 1/6 pagode te verhogen, omdat die voor de derde en vierde soort niet was veranderd. Met genoegen is vernomen dat van de retourschepen voor de kamer van Amsterdam de Amerongen op 14 november 1762 met een lading van ƒ 341. 560 is vertrokken en op 31 januari 1763 de Voorland met een lading van ƒ 398. 204, of in totaal ƒ 739. 764. Daar er nadien als retour o. a. 957 balen kaneel waren binnengekomen, is de NoordBeveland op 18 februari 1763 vertrokken met een lading van ƒ 617. 099 voor de kamer van Zeeland. Hierover waren maritieme deskundigen geraadpleegd en is overwogen dat in 1750 ook de Huis ten Donk en Huis te Rijnsburg op 21 en 26 februari waren vertrokken. Hoewel het in strijd met de voorschriften van Heren XVII en de Hoge Regering is, is het om die reden goedgekeurd en tevens omdat het bestuur toestemming had gegeven om zo nodig de Afrikaanse uithoek, of St. Helena aan te doen. Behalve de meegegeven 200 Spaanse realen, is het schip geproviandeerd alsof het direct naar de haven van bestemming zou gaan. fol. 1785 Men hoopt dat deze schepen met hun lading t. w. v. ƒ 1. 356. 863 veilig zullen aankomen. Op grond van de aanwijzing van Heren XVII bij de bestelling voor 1764 betreffende retourladingen uit Batavia, Bengalen en Ceylon is het bestuur bevolen om voortaan de klipsteen uit Galle als ballast te gebruiken, omdat de schepen uit Batavia van 100. 000 pond lichte keistenen worden voorzien. Voor de onvermijdelijke stuwage mag voor ieder schip niet meer dan 30. 000 lb sapanhout gebruikt worden, wat nauwelijks 2/3 van de vorige hoeveelheid is. Na vertrek van de Noord-Beveland bedroegen de restant retouren 10. 000 lb Ceylonse peper, en voor Batavia en Bengalen 20 balen kaneel en 19 die successievelijk waren binnengekomen. Voor de toestemming uit Ceylon om een vierde retourschip te zenden wordt verwezen naar de brief van 18 oktober 1763. fol. 1786 Er wordt slechts gemeld dat het bestuur dringend is aanbevolen om de scheepsruimte efficiënt te benutten, en dat de genoemde schepen met alle voorzorg en in goed overleg uitgerust zullen worden. Naar Ceylon is in 12 maanden verzonden t. w. v. ƒ 1. 298. 952, en vandaar ontvangen t. w. v. ƒ 46. 844. Met betrekking tot het frauderen met transport- en kostgelden etc. is, op grond van de brief uit Nederland van 11 november en het besluit van 15 augustus, de nodige aanbevelingen gedaan en tevens verboden om aan vreemde naties geld te lenen, of zeildoek en alle andere uitrustingsstukken te verstrekken, tenzij hun schip de reis dan zou moeten onderbreken, of in ander onmiskenbaar onheil zou geraken. Dit is duidelijk vervat in de brief aan het bestuur van 16 september 1763. Daarin staat ook hoe de bestelling van 50 vijgertrossen in diverse soorten voor de kamer van Amsterdam uitgevoerd moet worden en om Heren XVII precies te rapporteren hoeveel manschappen met de Mariënbos, Sparenrijk en Rhoon, fol. 1787 en de bark Rijder zijn omgekomen, of gered. Er is vernomen dat van de vorig jaar naar Ceylon vertrokken schepen en vaartuigen, behalve de teruggekeerde sloep de Papegaai, op 6 september 1762 de Voorland is aangekomen, op 25 september als eerste de Amerongen en vervolgens de Kronenburg en Noord-Beveland, op 11november, de Standvastigheid op 20 november de sloep Colombo op 30 december, de bark Mossel en op 27 februari 1763 de Welgelegen, en dat de Langewijk op 5 september 1762 naar Bengalen is doorgevaren. Verder waren de 100. 000 ropia's die het bestuur te Surat in de Sloterdijk had geladen voor Malabar, te Ceylon uit dit 
schip gelicht. Het ware te wensen geweest dat dit ook met de kanonnen die voor Ceylon bestemd waren, was geschied, zodat dubbel werk voor verzending daarna was voorkomen. Het is een goede zaak dat van de 319 last rijst met de Oosterbeek uit Bengalen aangevoerd, evenals een vracht salpeter en diverse pakken textiel, door gebrek aan kleine vaartuigen maar 100 last rijst en de textiel was gelicht. Dit schip was met spoed naar Galle doorgestuurd om daar het benodigde spek, vlees en arak fol. 1788 voor Trincomale in te nemen. Na het lossen aldaar zou het direct naar Batavia doorgaan. Het is onduidelijk of er met de bestelling van 1600 last rijst wel rekening is gehouden met de ontvangst van 319 last en de 210 last met de Welgelegen. Vorig jaar werd al streng bevolen steeds de voorraden van levensmiddelen en ammunitie op te geven. Nu is men er onzeker over en weet niet hoeveel er gezonden moet worden. Zoals reeds in de brief van 18 oktober 1763 aangekondigd is, werd er maar 1200 à 1300 last gestuurd. Op de 1600 last zijn de 216 last in januari met de Borssele gezonden en de 208 last verstuurd met de Huis te Boede, in mindering gebracht. Daarbij is geen rekening gehouden met met 600 last in de drie retourschepen en 350 last van de nieuwe oogst. De laatste partij zou op 11 november 1763 met de Radermacher verscheept worden, maar op 13, 16 en 20 december werd besloten ze met de Vrouwe Petronella mee te geven die via Nagapattinam naar Trincomale zal gaan. fol. 1789 Dit is gedaan om Coromandel snel van vijf ton goudgeld te voorzien en tevens, in mindering op de bestelling uit Colombo in de brief van 13 november, met een ton zilvergeld, waaronder ƒ 10. 000,- aan payement, 100 last rijst, een partij spek, vlees, arak, groene katjang etc. Het geld mag geheel of gedeeltelijk met de nodige levensmiddelen uitgeladen worden en het schip moet dan zo snel mogelijk naar Colombo doorvaren om de rest te lossen. Daarna dient het met de goederen voor Batavia zo spoedig mogelijk terug te keren. Op 20 december 1763 werd besloten om het bestuur op te dragen, wegens een nijpend tekort daarvan op Java, honderdduizend rijksdaalders in duiten om te wisselen, in plaats van de op 22 november vastgestelde vijftigduizend rsd. De contanten daarvoor zullen in het voorjaar verzonden worden. Het besluit van het bestuur van 5 en 14 oktober om de snauw de Postiljon voor ƒ 15. 600,- te kopen is goedgekeurd. Vanwege de daarbij horende artillerie en wapens is de prijs redelijk en uit de lijst van vaartuigen is gebleken dat, fol. 1790 door het lang afwezig zijn van de sloep Pallas en het ontbreken van genoemde snauw, er van de voorgeschreven 14 sloepen maar 12 aanwezig waren. De broodnodige zeemacht is dit jaar nog versterkt met de pantjalangs Vreede, Concordia, Bestendigheid, Toezicht, Bracq en het Haasje. In de veronderstelling dat dat genoeg is, zullen er op hun verzoek het komende jaar nog vier zulke vaartuigen gezonden worden. Over de ontvangen ladingen nam het bestuur besluiten op 3 en 17 maart, 13 april, 15 juni, 4, 18 en 22 september, 5 oktober, 10 november, 6, 13, 17 en 28 december 1762. Uit die van 10 november en 17 december en de beëdigde verklaringen blijkt tot groot ongenoegen dat er in het vaatwerk met lampolie, aangevoerd met de Amerongen en Voorland, op 4000 kannen met eerste kwaliteit een excessief tekort van 2112 3/4 kannen was, op de tweede soort van 4000 kannen was het 2625 kannen, en op 6000 kannen, aangebracht met de Welgelegen, 3438 kannen. Op grond van de verklaringen waren deze tekorten, tegen de reglementen in, geaccepteerd, evenals 417 kannen op de aanvoer met de Standvastigheid en 2720 kannen met de bark de Mossel. fol. 1791 Dit is zeer schadelijk en daarom is besloten de tekorten voor rekening te laten van wie toestemming tot afschrijving hebben gegeven, behoudens hun verhaal op de commandanten van deze schepen. Verliezen mogen slechts tot het toegestane percentage worden afgeboekt en daarboven moeten zij, volgens de vaak herhaalde bevelen, voor rekening van de gezaghebbers over de schepen gelaten worden, waarbij bewijzen à decharge die zij voor vertrek vandaar overleggen, meegezonden dienen te worden. Dit is in overeenstemming met wat Heren XVII van de tijdelijke administrateur te Galle hebben geëist betreffende fouten en tekorten op de ladingen van de Leimuiden en De Drie Papegaaien. Volgens de specificatie in de bijlagen heeft de generale verpachting van de domeinen in 1762/63 maar ƒ 288. 598, ofwel ƒ 10. 485 minder, opgebracht dan het vorige jaar. Hopelijk zal dit na de gesloten vrede verbeteren. Over timmerwerk en reparaties aan de vestingwerken en gebouwen die volgens 
de specificatie fol. 1792 ƒ 45. 513 hebben gekost, valt niets op te merken.) 
Maar tot genoegen gezien dat de contrascherp te Jafna ter lengte van 54 roeden behoorlijk opgehaalt en gesloten, de borstweering van de bedekte weg ter lengte van 29 roeden opgemetselt, de glasis opgevult, de gragt tusschen de punten Utrecht en Vriesland van klippen gesuyvert, mitsgaders voor de linker face van Zeeland en de halve courtine van Holland zodanig was uytgediept geworden, dat er met het laagste getij ses voeten water bleef staan, met meer anderen verbeteringen ter versterking van die vesting dienende invoegen er te Trinconomale almede een goed begin scheen gemaakt, als zijnde de fundamenten bereyds opgegraven ter afsluyting van Oostenburg en met de extructie van het nieuwe werk een wacker begin gemaakt. 'Twelk ons doet hopen dat de opgemelte werken binnen 't fort geabsolveerd en de overige gebreeken mede eens haar beslag sullen mogen erlangen. 
Volgens de brief van 25 januari 1763 wordt de godsdienst goed verzorgd en valt er slechts te melden dat de van Trincomale naar Malabar beroepen predikant Petrus de Silva te Mannar is overleden en dat van de uit Nederland aangekomen predikanten, Spoor naar Galle en Jansen naar Malabar is beroepen. Omdat de kerk- en schoolinspectie alleen te Jaffna en Colombo was geschied, kon het aantal inlandse christenen niet gemeld worden. fol. 1793 De protestantse gemeente over het hele eiland had 1665 lidmaten. Uit de besluiten is gebleken dat de roomse christenen in de vergadering van 31 juli 1763 een omvangrijk verzoekschrift hebben ingediend, behelzende dat hun eigen priesters hun kinderen mochten dopen en trouwen. Het laatste werd op de buitenkantoren toegestaan ten overstaan van commissarissen en secretaris, of gemachtigden. Men heeft het daarbij gelaten, vertrouwende dat er in het belang van de Compagnie voortgegaan zal worden. Het beste middel is te blijven waken tegen de uitbreiding van die gezinte conform de desbetreffende bevelen en het besluit van 17 juni op grond van het ons verstrekte extract kerkelijke resolutie. Over het seminarium te Colombo hoeft niets opgemerkt te worden. Ter kennisneming is aangenomen dat de proponent daaruit, Don Gabriel, volgens het reglement een toelage van rsd 10 heeft gekregen. fol. 1794 Aangezien hij Singalees en Malabars Met Malabars wordt Tamil aangeduid. verstaat, is ds. Siegbert Abrahamsz. Bronsveld tot rector benoemd i. p. v. ds. Johannes Jacobus Meijer die onlangs in Batavia is aangekomen. Het is afgekeurd dat volgens het korte verslag de sterkte van het personeel van de boekdrukkerij van het reglementaire aantal van 8 tot 13 was gestegen. Dit is ook gebeurd met het op zijn eigen verzoek toekennen van zijn vorige kostgeld van ƒ 7, 13, 8 aan de letterzetter Jan Christoffel Toenheym i. p. v. het reglementaire ƒ 3,-. Het eerste bedrag is slechts voor de opzichter van de drukkerij, die een gage van ƒ 20,- heeft. Dit geldt voor alle andere dienaren. Per eind augustus bedroeg het kapitaal voor de armen ƒ 104. 024 en voor de leprozen ƒ 73. 128. Wat de politieke zaken betreft heeft men misnoegd gereageerd op het verzoek van het opperhoofd te Trincomale aan de Hoge Regering, om ontslagen te worden van de gemaakte kosten om de tamelijk lang aanwezige Engelse vlagofficieren te plezieren en dit is dan ook afgewezen. Van de gevraagde som van rsd 1500, fol. 1795 is rsd 1000 toegewezen. Daar het aanzien van de Compagnie niet afhankelijk is van het onthalen van vreemdelingen, verwacht men voortaan van zulke uitgaven verschoond te blijven. Er dient een voorzichtig wantrouwen gekoesterd te worden tegenover degenen die reeds blijk gegeven hebben van hun kwade plannen. Men moet zich niet door eerbewijzen om de tuin laten leiden. Uit de bevelen die het bestuur in zijn brief van 31 maart 1763 aan de onderhorige kantoren heeft gegeven, is tot groot ongenoegen opgemaakt dat ze de gouverneur bijlagen en documenten hebben onthouden die hij niet missen kan. Gouverneur Lubbert Jan van Eck had het, toen hij net was aangetreden, te druk om alles na te gaan. Hij zal de zaken zeker op de oude voet herstellen en bij gelegenheid nagaan welke stukken voortaan zonder 
bezwaar gemist kunnen worden. fol. 1796 Uit de stukken van de Raad van Justitie van 26 oktober en 22 december blijkt dat de executie in twee strafrechtelijke zaken is opgeschort. In de eerste plaats is gearresteerd) 
het vonnis van den Gaelschen reghter ter eerster instantie op den eysch van den fiscaal Van der Graaf contra Abraham Meijer, constabelsmaat, en Christiaan Christoffel, mattroos, geslagen te approbeeren en te doen excuteeren zonder eenige verandering. Dog ten opsigte van het tweede proces door den fiscaal Van Senden g'entameert over desertie op een jegens de soldaten Moederix en Pieter Bor heeft men, op fundament van de daarin ontwaarde informaliteyten en den ratt. officio eysscher bij eysch mede niet had gelegt op de brief van den capitain Drosdouwkij en het daarbij geloofde pardon, goedgevonden beyde de delinquanten voor de kost na Nederland te zenden om geduurende de reyse hun dienst als mattroos te presteeren, mitsgaders den evengemelde capitain over zijn zo ongequalificeert bedrijf in het verleenen van pardon gereprocheert en den fiscus voormelt al teffens ons ongenoegen te kennen gegeven over en ter zake hij dese so verregaande emancipatie van Drosdouwkij meermelt so ongemerkt had gepasseert. 
Onder de generale restanten per eind augustus 1763 zijn er in alle kantoren gezamenlijk fol. 1797 aan contanten ƒ 1. 677. 377, 424. 584 lb buskruit, ruim 1126 last rijst, ruim 1140 last nely, exclusief de sindsdien verzonden Malabarse peper, verkochte areka etc. Voor de bestelling van contanten, koopwaren, levensmiddelen, artillerie, wapens en manschappen wordt naast de passages over schepen en vaartuigen, het munten van pagoden op de kust van India, verwezen naar de generale missiven van 10 mei en 18 oktober 1763. Men belooft er alles aan te zullen doen tekorten te voorkomen. Van de 112 kisten opium die met de Vrouwe Kornelia Hillegonda zijn ontvangen, gingen er, naast andere benodigdheden, twee voor de handel en een halve voor de medicinale winkel naar Ceylon. Samen met de twee kisten die met de Langewijk direct uit Bengalen zijn ontvangen, mogen ze voor niet minder dan rsd 600 de kist verkocht worden. Bovendien is gevraagd hoe de inkoop van salpeter, die in de brief van 15 juni 1762 werd toegestaan, is verlopen. fol. 1798 De dure inkoop van 51. 030 pond Mokkase koffie tegen 8 stuiver het lb wordt niet zonder meer goedgekeurd. Hierover wordt de mening van Heren XVII gevraagd. Maar als ze tegen 4 à 5 stuiver het lb is te verkrijgen, is ze met winst te verkopen en mag ze worden ingekocht. Het vorige jaar en dit voorjaar is de patrouillering om smokkel tegen te gaan zeer geslaagd door de inbeslagneming van vier thonys te Mannar en twee op de overkant langs de kust van India, waarvan de eerste vangst, beladen was met 96 7695/24000 ammanams areka, 217 pond peper en 6 1/2 pond kaneel, de tweede met 36 13399/24000 ammanam areka. Volgens de geheime brieven van 25 januari en 16 februari 1763 hadden de kapiteins Drosdouwkij en Leonard de Coste op de mars naar Puttalam bij de rivier Chilaw negen smokkelvaartuigen met textiel, ijzer en ongeveer 1000 pond salpeter aangehouden. Te Navacarre, dat onder Puttalam hoort, hadden ze dertien zulke vaartuigen met textiel en medicijnen in beslag genomen. Op publieke veilingen te Colombo hebben, na aftrek van onkosten en 16 % gerechtigheid voor de Compagnie, de negen vaartuigen ƒ 11. 192 en de dertien andere ƒ 10. 238, ofwel samen ƒ 21. 430 opgebracht. fol. 1799 In de brief van 11 juni 1763 is beschreven hoe deze opbrengst op grond van de toestemming in de brief van 9 augustus 1757 onder de twee detachementen werd verdeeld. Omdat het de militie en de patrouillerende schepen aanspoort, is dit goedgekeurd. Ook de geschenken in 1762/63 t. w. v. ƒ 1340 zijn goedgekeurd. Over vreemde schepen valt er niets op te merken. Met betrekking tot de komst van de schepen binnen de baai van Trincomale wordt op grond van de geheime brief van 20 oktober 1762 vastgehouden aan die van 5 mei 1763 aan de gouverneur en de geheime raad. Wegens het grote nut moet de correspondentie met de Westerkwartieren stipt onderhouden worden. Er is in plaats van aan 21 gegagieerden die het bestuur noemt, aan 46 voortzetting van rustgage verleend. Van het jaarlijks toenemende aantal van 47 Europese en 14 inlandse deserteurs fol. 1800 vorig jaar zijn er in het voorjaar door de gezanten van het hof 6 Europese en 6 inlandse teruggebracht. Ook leverde 
het 6 Europese soldaten, een handlanger en een Maleis sergeant aan de commandant te Negombo uit. In Trincomale zijn 56 sipoys, met 20 snaphanen in hun bezit, gedeserteerd. Om desertie onder de oosterlingen uit te bannen zullen de opvarenden van de boten voor vertrek en bij aankomst in Coromandel gecontroleerd moeten worden. Hoewel de Europeanen, die door het hof waren teruggebracht in Negombo, niet in hun opzet zijn geslaagd, moeten de straffen in de artikelbrief tegen lichtvaardig deserteren in het oog gehouden worden, tenzij er bij het overdragen door het bestuur enige voorwaarden zijn geaccepteerd. De weduwe met acht kinderen van de balling prins Sura Mangala, die te Trincomale is overleden, is in het genot gelaten van de fol. 1801 toelage aan haar man van rsd 15. Als de toestand op Java het zou hebben toegestaan, zouden de verzoeken van de pangeran Surjakusuma en de gewezen tummenggung van Surabaja, Sasra Nagara, om daarheen te mogen komen, zijn ingewilligd. Men hoorde dat hun gedrag goed is geweest en beloofde hun verzoek in gedachten te houden. Wat in de brief van 18 oktober 1763 over de assignaties is gezegd blijft van kracht. Het bestuur heeft naast de gelden voor Nederland voor rekening van Batavia nog ƒ 104. 184 aangenomen die aan de begunstigden zijn uitbetaald. De overige zaken en maatregelen zijn goed bevonden. Daarom wordt slechts verwezen naar de geheime brieven direct uit Ceylon naar Nederland van 12 november 1762 en over de landweg die van 10 januari 1763, en de gewone van 12 november 1762, 25 januari en 18 februari 1763. Tevens wordt verwezen naar het bij de brief van 25 januari 1763 naar Batavia gevoegde antwoord op de uittreksels uit de brieven uit Nederland van 24 september en 5 oktober 1761. fol. 1802 Overige zaken zijn behandeld in de hierboven genoemde brieven naar Ceylon en in de generale missive van 18 oktober 1763. Betreffende de dienaren zijn de bevelen in de brieven uit Nederland van 11 november 1762 en 2 april 1763 doorgegeven. Een besluit over de verantwoording van de commandeur te Galle, Abraham Samlandt, en van de dessave van Matara, Henricus Leembrugge c. s., welke laatsten naar Batavia overgekomen zijn, werd uitgesteld, omdat de laatsten de brieven die zij met de commandeur gewisseld hadden, niets ter ontlasting konden tonen. Op 14 juli 1763 is besloten de door hen gewisselde brieven aan gouverneur Lubbert Jan van Eck toe te sturen en hem te vragen een uitvoerig verslag over de ware aard van deze nare zaak uit te brengen, en tevens of de onder ede door dessave Leembrugge en kapitein Jan Hendrik Dias aangehaalde ontwerpbrieven daar nog beschikbaar zijn. Na ontvangst fol. 1803 van het verslag kan deze zaak worden afgedaan, zoals dat in een memorie door het korps artillerie aan Van Eck was gevraagd. Het betreft een geschil over de opvolging bij ziekte of overlijden van een commandant van de artillerie op een post of tijdens een expeditie door iemand van de infanterie met een lagere rang. Uitgebreide bijzonderheden zijn in de genoemde memorie en in een briefje van Van Eck van 28 april te vinden. In de vergadering is besloten dat als artillerie en infanterie gezamenlijk optreden de rang en het opperbevel aan de infanterie zal komen. Volgens gewoonte, zowel in Europa als in Azië, geldt dit ook, als bij overlijden het oppergezag over een detachement of fort op een jonger bevelhebber of officier van de infanterie overgaat. Men hoopt dat Heren XVII hiermee instemmen. Er zijn rapporten over de metalen kanonnen op de wallen en in het ammunitiehuis, en over het tekort op de 18 kamerstukken door de kapitein van de artillerie Borré. fol. 1804 Naar aanleiding daarvan hoopt men dat ermee wordt ingestemd, dat de kanonnen in plaats van tot mortieren tot 2-ponders worden omgesmolten om op de kleine vaartuigen die daarheen zijn gezonden, te worden gebruikt. Maar de 3196 onbruikbare bommen heeft men naar Batavia laten komen. Het vervangen van de met succes gebruikte watermolens door stampmolens is afgewezen. Ook dat op de gunstige voordracht van het bestuur de dessave Arnoldus Adrianus de Leij tot opperkoopman werd bevorderd voordat een dergelijke bevordering verboden werd, is afgekeurd. De aanstelling van de koopman Huijbert Hoogerwaard tot administrateur te Jaffna is goedgekeurd, mits conform de bevelen in de brief van 31 juli 1762 de kooplieden aldaar, Hermannus Johannes van Cleeff en Van der Hoff, zonder enig beroep op hoge ouderdom, de koopmansfuncties, hetzij van negotie- of soldijboekhouder, dan wel luitenant-dessave, of die van administrateur te Galle 
aanvaarden, tenzij gouverneur Lubbert Jan van Eck daar enig bezwaar tegen mocht hebben. Dan moet hun gage beëindigd worden en dient het bestuur voor genoemde functies een voordracht te doen. Personalia. fol. 1805 Personalia. Aan de onderkooplieden Jan Philip Stork en Cornelis Ens is repatriëring direct naar Nederland toegestaan. Koopman en negotieboekhouder Meijboom mag met stilstand van gage naar Batavia komen. Mutaties bij de infanterie fol. 1806 op grond van een extract uit een brief van 2 april 1763 van Heren XVII aan de Hoge Regering. Personalia. Jan Pieter van Keppel, die de versterking voor Ceylon op het schip de Vrijburg begeleidde, is van luitenant tot vaandrig bevorderd. Mutaties bij de cavalerie. Personalia. Om moverende redenen is de gewezen chef-ingenieur van de Engelsen te Bengalen, Jan Brohier, ontslagen. Personalia. Het verzoek van de kapiteins fol. 1807 Jan Hartum en Frans Albertus Prins om bij het aflopen van hun dienstverband te worden bevorderd, is ingewilligd. Kapitein Leonard de Coste mag met afgeschreven gage naar Batavia komen. Dat was al aan de koopman Jan Volkert Francimont, nu te Batavia, toegestaan. Personalia. Het zegel- en overschrijvingsgeld van de ontslagen luitenant Van Zedan, die intussen naar Coromandel was vertrokken, en van de overleden vaandrig Smith, is gerestitueerd. Het bestuur is gemachtigd om van het tegoed van de Balische kapitein Banier Anke over 7 mei 1756, toen hij te Semarang in dienst trad, tot eind augustus 1762 van ƒ 1620,- fol. 1808 
twee derde uit te betalen en van de gage sindsdien opgebouwd ook twee derde. De rest blijft voortlopen tot zijn formele ontslag. De gage van de predikanten Siegbert Abrahamsz. Bronsveld, Willem Jurriaan Ondaatje en Hendrik Philipsz is volgens het reglement verhoogd en alle overige bevorderingen zijn dienovereenkomstig geschied. Met het bestuur hoopt men dat ieder aan de verwachtingen zal voldoen en dat er, slechts indien absoluut noodzakelijk, provisionele benoemingen zullen plaatshebben. Op het verzoek om wegens de armoede onder het personeel de voorgeschreven borgstellingen af te schaffen, is besloten dat bij mutaties onder degenen die borgen voor hun gedrag moeten stellen, de controle op de negotieboeken de facto dient te geschieden, zodat de Compagnie bij instemming daarmee geen nadeel lijdt. 
Malabar fol. 1809 Uit de brief van 18 oktober 1763 is gebleken dat) 
den ondernemenden vorst van Trevancoor door een zuydsen vijand, Chan Sayboe genaamt, afgetrocken van de uytvoering zijner begonne desseynen om de noord tot ruïn der overige koningen en vorsten op die cust, waarvan blijkens de zedert ontfangene successive advijsen den koning van Cochim, ongeduldig over den langzamen voortgang zijner progressen, door geduurige smeekingen Trevancoor zog te disponeeren tot het detacheeren van volk tegens den samorijn, die wel verre van zig te nut te maken de volhandigheyd van Trevancoor om de zuyd tegen Chansaijboe, zig liet amuseeren met de slinkse voorslagen van assopiatie die door de Trevancoorse hovelingen aan zijne gezanten wierden gedaan, totdat eyndelijk Trevancoor, de verschillen met Chansaijboe voordeelig bijgelegt hebbende, tijd en vermogen gewonnen om zijn geheele macht tot voortzetting van zijn operations plan om de noord te kunnen gebruyken. Invoegen desselfs terug geblevene troupen zonder verder dilay 't Cranganoorse verlieten en, gecombineerd met een sterk renfort nevens den krijgsbenden van den Cochimsen vorst, door het ocupeeren van nog twee sterktens een algemeene verslagenheyd bij hunne tegenparthij veroorzaakten. Hetwelk den samorijn noodzaakte eerst alle de overige sterktens tot het Cochimse rijk behoorende te ruymen en vervolgens in perzoon te Tierowanandapoeram, 's Trevancoors residentie, te verschijnen, daar hij wel geobtineert dat dezen de limiten van het Cochimse rijk niet verder g'extendeert dan tot de revier van Inemake, conform de bij contract van 1717 door d' E. Comp. gemaakte grensscheyding. Dog ook, buyten een aanzienelijke contributie van 150. 000 ropias, heeft moeten afstaan aan Trevancoor den vrijen inzaam van peper in zijn gebied tegens 's lands prijzen en aan den Cochimsen vorst het rijkje Palcatcherij, gelijk mede aan de mindere heeren van die bovenlanden de geruste bezitting hunner goederen. Waarop Trevancoor, mits de gerezene onlusten tusschen Mamoedelichan en Chansaijboe in het Madureese rijk, met een groot gedeelte zijnder troepen tot aan de frontieren van 't evengemelde land is voortgerukt, waarschijnelijk om die combattanten te observeeren. 
Het schijnt dat de rust in Malabar nu is hersteld, maar er doen zich nieuwe tekenen van oorlogvoering voor. In het zuiden werd Travancore door de vorst van Madurai te hulp geroepen en aangesproken op achterstand van betaling. fol. 1811 In het noorden blijft de prins-regent van de Kolathiri bij Travancore aandringen op hulp in de strijd tegen Ali Radja, die de zamorin van Calicut niet heeft weten af te houden van onderwerping aan Travancore. Hij is vanuit Ponnani naar Calicut opgerukt om bijdragen te eisen en de bewegingen van de genoemde prins van de Kolathiri in de gaten te houden. Hij vreest terecht dat deze samen met hulptroepen van Travancore en de zamorin zal terugkeren. Men zegt dat dat hen ook zou kunnen bewegen om van Haydar Ali, de nieuwe bezetter van Canara, om bescherming te vragen. De tijd zal het leren, maar het is zeker dat Travancore zijn doel om alleenheerser over Malabar te worden bijna heeft bereikt. De koning van Cochin en de zamorin van Calicut brachten hem hulde en de Kolathiri zal van hem op geen betere voorwaarden dan Cochin, hulp ontvangen. Het is te wensen dat hij de vermetele Ali Radja, die de inzameling van peper ernstig belemmert, uit de weg zal ruimen. Immers door het fortificeren van de hoogten fol. 1812 bij Cannanur, heeft hij de vesting van de Compagnie in een gevaarlijke situatie gebracht. Door zijn samenwerking met de Maratha's en andere rovers en zijn eigen macht zal hij niet, zoals het bestuur meent, door het geschut van het fort en twee sloepen tot inbinden gedwongen kunnen worden. Het volk en de schepen die op Ceylon en elders nodig zijn, kunnen niet voor een afdoende expeditie ingezet worden. Maar het zou een goede zaak zijn als Travancore, op weg naar de alleenheerschappij, een tegenstander ontmoet die hem kan vernederen. Ook voor de Compagnie is de gang van zaken riskant, want commandeur Godefridus Weyerman heeft vernomen dat de koning van Cochin zich, gezien zijn belangen, verplicht voelde zich aan de kant van Travancore te scharen, als het iets vijandelijks tegen de Compagnie zou ondernemen. Daarom is op 6 oktober 1763 besloten om het bestuur te Cochin op te dragen hiernaar onderzoek te doen. fol. 1813 Er mag daaraan desnoods iets besteed worden. Naar buiten toe geven de vorsten blijk van vriendschap) 
want den koning van Cochim heeft niet alleen geresigneert van alle pretensiën op landerijen die als panden van den samorijn werden aangemerkt, maar ook beloofd dat de gewoone recognitie van de heerlijkheyd Maprana zoude opbrengen, item de landen tusschen Chettua en Baijpin geensints infesteeren, maar alle articulen met de Compagnie eertijds gecontracteerd heyliglijk nakomen. En Trevancoor, schoon hij de voldoening der Attengase schulden en het fixeeren der limiten op Bitsjoer en St. Andries alsnog gedilayeert, heeft egter de novo erkent de superioriteyd van d' E. Comp. over de landstreek tusschen Chettua en Baijpin en aangenomen den samorijn te disponeeren tot de dus lange door hem geweygerde afstand zijner landerijen in dat district, als een pand voor zijne debet aan d' E. Comp. met concessie aan de revenuen daarvan zonder eenige bedugting voor moeylijke gevolgen in te vorderen. 
Maar deze vorsten eisen wel van de Compagnie een tegenprestatie, zoals de moeilijk te weigeren vraag om contanten, diverse ammunitie fol. 1814 en andere benodigdheden tijdens deze laatste oorlog. Wat aan de koning van Cochin werd geleverd is vereffend met zijn aandeel in de tollen en gedeeltelijk met landerijen. Dit is goedgekeurd om op deze manier op de bezittingen van de koning op het eiland Vypin beslag te kunnen leggen. De zekerheid die Travancore gaf, is slechts die van een overvloedige leverantie van peper, waarvan 3000 kandijl geleverd zou worden. Maar de veldtocht van Travancore tegen Camsaayba ontnam het volk dat daarbij betrokken was, de mogelijkheid de peper te oogsten en aan te voeren. Zo is in de periode van 20 april 1762 tot 31 maart 1763 door Travancore 1. 298. 060 
lb geleverd, uit Cochin, Cranganur, Chettuvay en Cannanur kwam 112. 249 lb, dus samen 1. 410. 309 lb. Dit is 92. 160 lb minder dan in 1761. Door de herstelde rust is verbetering te verwachten en Travancore beloofde uit Parur en Alangadu, welke gebieden het veroverde, direct te Cranganur te zullen leveren. Dit is voordeliger dan leverantie in het zuiden, waar ropia 65 het kandijl betaald moet worden. fol. 1815 Nu zou de prijs volgens het contract ropia 55 zijn. Daarom is het bestuur opgedragen om, als dat zonder bezwaar en nadeel kan geschieden, vervoer naar Purakkad te verhinderen. Wegens de onrust in het gebied van de Kolathiri verwacht men uit Cannanur weinig peper te krijgen, hoewel de prins-regent een hoveling aanstelde om middelen te bedenken om de achterstand weg te werken. De leverantie te Cochin, Cranganur en Chettuvay zal nog minder zijn, omdat Travancore de peper uit de gebieden van de zamorin van Calicut en de koning van Cochin voor zichzelf reserveerde. Omdat men dus geheel van Travancore afhankelijk is, moet het hoe dan ook te vriend gehouden worden, opdat die vorst het contract zal nakomen. Daarom is in november 1763 op zijn verzoek uit Batavia toegezonden: 1500 stuks rondscherp van 12 lb, 500 van 8 lb, 500 van 6 lb, 600 van 4 lb, 300 van 3 lb, 30 stuks langscherp van 8 lb, 50 van 4 lb, fol. 1816 100 van 3 lb en 1000 grenadiers geweren, half om half met ijzeren en houten laadstokken. Maar men was zeer ontstemd dat, volgens de Cochinse negotieboeken van 1761/62, Travancore was gedebiteerd voor ƒ 538. 603 op leverantie van peper. Het argument was dat de Compagnie achterliep met de levering van ammunitie etc. Het bestuur is opgedragen om de schulden van de inlandse vorsten en leveranties en vooruitbetalingen aan hen, die tot ƒ 803. 757 zijn opgelopen, niet verder te vergroten, maar juist te verminderen. Van hen, en in het bijzonder van Travancore, moet opheldering over de uitstaande gelden geëist worden. De onderpanden van de overleden desinganadu, bestaande uit naar men verwacht weinig opbrengende gouden voorwerpen, moeten verkocht worden, want ze worden toch niet afgelost. Hoewel ze over grote armoede klagen, mag niet meer worden overgegaan tot ondersteuning van verdreven en naar de Compagnie gevluchte vorsten. Uitgezonderd hiervan is de prinses van de perakat tavazhi, van wie de echtgenoot sedert 1739 veel steun aan de Compagnie heeft verleend en die nog steeds nuttige diensten aan het hof van de zamorin van Calicut verricht. Hij doet thans moeite van de zamorin diens landen fol. 1817 rond Chettuvay over te nemen. Ze zijn verleden jaar als onderpand voor zijn schuld geëist, maar waren nog niet afgestaan. Met goedkeuring van Travancore en de koning van Cochin zijn ze door het bestuur in beslag genomen en brachten ze reeds 860 3/4 gouden fanums à 6 stuiver het stuk en 763 1/4 parra nely op. Door de ijver van de commandeur bracht het verpachten van 167 1/4 parra zaailand, 38 zoutpannen en 1195 bedden op de vlakte buiten het fort te Chettuvay, 509 1/2 parra nely en ƒ 312,- per jaar contant op. Zes tuintjes te Cannanur brachten ƒ 129,- per jaar op, het invoeren van tabakspacht te Baliaportoe ƒ 240,- en te Chettuvay ƒ 720,-. Invoering van die pacht in het gebied van de Pazhancheri Nayar bracht ter verdeling met die heer ƒ 600,- en de overige opbrengsten daar op. Klachten van de pachters van Callicherij Bitsjoer over afpersing door onderdanen van Travancore, noopten om toestemming te geven om deze verafgelegen gebieden zo mogelijk met de koning van Cochin te ruilen tegen de achttieneneenhalve dorpen van Pappinivattam. Daar maakte deze aanspraak op uit hoofde van een akte van afstand. fol. 1818 Zo kan voorkomen worden dat de koning van Cochin, of Travancore zich in de gebieden tussen Chettuvay en Cochin nestelen en de bevolking daar en in het naburige Cranganur lastigvallen en kwellen. Men hoopt ook dit laatste rijkje tot het betalen van tienden te kunnen brengen. Zo wordt de door de vorsten van Cochin, Travancore en de zamorin van Calicut erkende hegemonie over alles dat tussen Cochin en Chettuvay ligt, geëffectueerd en plukt men daar de vruchten van. Het bestuur is aangespoord om alles in het werk te stellen om de verpachting van Compagnies rechten, die dit jaar buiten de genoemde groei is wegens de stremming van de inlandse vaart door geruchten over oorlog etc., maar ƒ 44. 300, of ƒ 415 meer dan vorig jaar bedroegen, tot grotere bloei te brengen. Als de herstelde rust standhoudt, zal die zeker toenemen. Als de handel van de Compagnie groeit, nemen de tollen ook toe. Tegen de verwachting in is deze in het afgelopen boekjaar niet naar wens 
geslaagd. Het bestuur kon weliswaar door het lossen van het voor Kharg bestemde fol. 1819 
schip Renswoude, dat evenwel door tegenwind en stromingen moest terugkeren, de bombaravaarders en andere inlandse handelaren vroeg in het seizoen bedienen, maar de grote aanvoer door de Portugezen van witte Chinese poedersuiker en andere goederen te Calicut heeft de markt bedorven. Vooral de onlusten in Canara veroorzaakten weinig vraag naar Japans staafkoper, maar er was voor een aanzienlijke hoeveelheid aan koopwaar ten bedrage van ƒ 145. 516 met een winst van ƒ 237. 980, ofwel 163 9/16 afgezet. Op de poedersuiker was 86 %, en op de kandijsuiker gedeeltelijk 62 % winst behaald, maar op de rest van de voorraad van vorig jaar, die door het liggen was verstroopt, maar 56 %. Daar was men wel toe gedwongen geweest. Het bestuur is daarom toegestaan om ter voorkoming van verstroping de suiker, als die vroeg op de markt komt, niet aan te houden maar voor 3 à 4 % minder te verkopen, mits naar eed en plicht in het belang van de Compagnie. Op de suiker kan nog meer verdiend worden, als ze gelijk in soort en kwaliteit wordt aangevoerd. De canasters zijn daartoe voorzien fol. 1820 behalve van een nummer, ook van de eerste letter van de plaats van herkomst, zodat onregelmatigheden nagetrokken kunnen worden. Om exorbitante tekorten op de nootmuskaat tegen te gaan is na een proef besloten om die niet meer met kruidnagels, maar met kalk te laten afdekken. Op de vraag aan commandeur Godefridus Weyerman om voorstellen te doen ter verbetering van de gang van zaken is diens voorstel, om in plaats van de in verval geraakte handel te Cannanur een factorij te Badagara op te richten, afgekeurd. Het vaarwater daar is te onveilig en het is verboden om koopwaar buiten Cochin te verzenden, tenzij naast de gebruikelijke percentages het risico van vracht en verlies daarop goed te maken valt. Met goed overleg moeten de inkomsten vermeerderd en de uitgaven verminderd worden. De inkomsten bedroegen in 1761/62 ƒ 343. 574, de uitgaven ƒ 331. 427, dus het voordelig saldo is slechts ƒ 12. 147. De uitgaven, die die van het vorige boekjaar met ƒ 13. 680 hebben overtroffen, waren voor inlandse militairen ter bescherming van Compagnies onderdanen, voor reparatie van drie schepen en twee sloepen, die bij de storm van maart 1762 zijn beschadigd, fol. 1821 en van gebouwen en vestingwerken. De bescherming van de onderdanen en de storm veroorzaakten voorbijgaande kosten, maar de voortdurende inwerking van de zee brengt uitgaven voor herstel van kades en dijken te Cochin met zich mee, opdat de vesting en stad geen onherstelbare schade lijden. Maar voor Quilon mogen geen uitgaven meer gedaan worden, terwijl de door de zee veroorzaakte doorbraak zo goedkoop mogelijk met hout of een muur gesloten dient te worden. Ter uitvoering van het besluit van 14 augustus 1761 heeft het lid van de Hoge Regering dat Malabar beschrijft, op verzoek van Heren XVII een memorie opgesteld met maatregelen ter verbetering van de winsten te Cochin en onderhorige kantoren. Er is evenwel door de heersende ziekte een tekort aan schrijvers, zodat er ter verzending nog geen afschriften gemaakt konden worden. fol. 1822 Tot nadere bevelen van Heren XVII zijn ontvangen zal er alles aan gedaan worden een voordelig saldo te bereiken, waaraan het vroege vertrek van de Vredestein en de Erfprins zal bijdragen. Op bestelling van het bestuur is er verzonden) 
20. 000 lb. thin Bancas 150. 000 ,, kooper Japan in staven 54. 998 ,, salpeter Bengaals 20. 000 ,, lood 1300 ,, nootenmuschaten 25. 000 ,, garrioffelnagulen 1540 ,, macis 830 ,, camphur Japanse 75. 626 ,, zuyker candij 1. 017. 390 ,, dito poeder 426 ,, roodkoper en 1588 ,, vermilioen 
dat gevoegt bij eenige aanreekeningen, de teffens overgezondene benodigtheeden en de reets vooraf gespecificeerde ammunitie voor Trevancoor tezamen bedraagt ƒ 231. 130, 19,-. 
Uit Malabar is met de sloep Johanna Catharina en het schip Standvastigheid naar Ceylon verzonden 641. 423 lb peper met 3070 koehuiden en 5550 lb cardamon, die de commandeur wegens duurte door een slechte oogst te Calicut voor 27 stuiver het lb. moest laten inkopen, in de hoop dat bij verkoop in Europa de kwaliteit deze overschrijding van de voorgeschreven prijs weer goedmaakt. Met de Vrouwe Rebecca Jacoba en Blijdorp ontving men te Batavia 1. 003. 960 lb peper en enige andere artikelen samen fol. 1823 t. w. v. ƒ 244. 661. Daarbij was een partij half vergane equipagegoederen uit de Getrouwigheid die in 1762 te Goa was gestrand. Met andere goederen t. w. v. ƒ 90. 000 die niet verkocht waren, hadden degenen die naar Goa waren gestuurd, ze op een Portugees fregat naar Cochin overgebracht. Dit schip was door de Portugese onderkoning geheel gratis ter beschikking gesteld. Het bestuur te Cochin gaf de kapitein 150 gouden dubloenen, ofwel ƒ 3825,-, ten geschenke met daarbij de toestemming om goederen die verdwenen en door zijn volk verduisterd zouden zijn, als ze teruggevonden zouden worden tot zich te nemen. De dienaren die te Goa waren, hebben daar voor ƒ 86. 714 verkocht en aan duik- en bergloon ƒ 18. 204,- uitgegeven. Als gemachtigde om achtergebleven rondhout en enige later opgedoken goederen in bewaring te nemen en deels te verkopen, hebben ze kolonel en adjudant-generaal Van der Zee achtergelaten. Deze heeft met een klein eskader op Maratha's en andere rovers gepatrouilleerd. Te Cochin aangekomen tekende hij een verklaring dat hij 2000 ropia's, waarvoor hij rondhout had verkocht, in april zou voldoen. Het bestuur te Cochin kreeg toestemming de hulp door de Portugezen gelijkelijk te compenseren en bovendien de onderkoning circa ƒ 4000,- en de beide dienaren samen ƒ 1000,- ten geschenke te geven. fol. 1824 De laatsten hadden diverse extra uitgaven en voerden hun taak trouw en efficiënt uit. Men verwacht dat dit geschenk voor later een gunstige uitwerking zal hebben. Wat de overige dienaren betreft bestonden de bevorderingen hoofdzakelijk uit die van vaandrig tot luitenant, en van sergeant tot vaandrig. Verder wordt verwezen naar de brieven van het bestuur van 21 oktober, 19 en 21 november en 31 december 1762, 8 februari, 31 maart, 31 mei en 29 augustus 1763, en in kopie apart ontvangen gewone brieven via Ceylon van 21 oktober, 19 november en 31 december 1762 en 31 maart, 31 mei, 29 augustus en 15 oktober 1763. Daarbij worden de stukken van de vergaderingen van 3, 4 en 6 oktober 1763, waarin deze brieven zijn besproken, meegezonden, alsmede een kopie van de brief naar Malabar van 25 oktober 1763. 
Surat fol. 1825 Surat leverde dit jaar 140 pakken diverse textiel en zijden stoffen, 764 balen katoen, 100. 000 zilveren ropia's, 10. 479 lb boter, 10 lasten tarwe, 103 kisten zeep etc. samen t. w. v. ƒ 410. 248,-. Met de Sloterdijk en Bleiswijk werd dit te Batavia, Cochin en naar Ceylon aangevoerd. Met de Sloterdijk kwam er uit Surat op Ceylon voor Nederland aan voor ƒ 130. 007, zodat in totaal voor ƒ 540. 255 is geleverd. Het voornaamste dat naar Surat is verscheept bestaat uit) 
2. 105. 001 lb. zuyker poeder 
109. 528 ,, zuyker candij 270. 000 ,, koper Japans aan staven 25. 000 ,, koper Japans aan plaaten 30. 000 ,, thin Bancas 23. 984 ,, notenmusschaten magere 39. 062 ,, garioffelnagulen 2464 ,, foelij of macis 25. 029 ,, camphur Japanse 24. 000 ,, cubebe of staartpeper 2 ,, gouddraat 2 ,, zilverdraat 
275 dubbelde bossen bindrottings, beloopende met diverse provisiën en eenige aanrekeningsposten ƒ 381. 061, 15,-. 
fol. 1826 In de generale missive van 18 oktober is te vinden met welke drie schepen deze goederen zijn vervoerd. Wat in die brief en die van 10 mei 1763 werd gerapporteerd wordt niet herhaald. Helaas kon er om de bestelling volledig uit te voeren geen vierde schip worden gezonden. Er was op dat tijdstip geen schip van 150 voet beschikbaar. Toen was er een groot gebrek aan scheepsruimte en uitrustingen, maar op 28 oktober 1763 heeft men geoordeeld dat het geen juiste bezuiniging zou zijn om een kleiner schip te zenden. Deze schaarste bleek reeds uit de brief van oktober en is sindsdien niet verminderd. Doordat de Bleiswijk lang onderweg is geweest, werd de algemene beschrijving laat ontvangen. fol. 1827 Bovendien moest de reeds gemelde bezetting van de logie en de werf door de troepen van de nawab besproken worden. Daarom is er tweemaal over Surat vergaderd, namelijk op 4 en 8 juli en nogmaals op 15 en 19 september. De uitkomst daarvan volgt nu, maar overigens zullen de diverse onderwerpen op de gebruikelijke wijze worden behandeld. Met tegenzin heeft men zich erbij moeten neerleggen dat het repareren van vaartuigen ƒ 16. 849 heeft gekost, ofwel ƒ 7759 meer dan het vorige jaar. Maar de noodzakelijkheid daarvan is aannemelijk. Met genoegen werd geconstateerd dat, volgens het besluit van 12 januari 1763, het voor Bengalen gebouwde smalschip Chinsura voor ƒ 31. 178 werd voltooid en in het begin van het jaar daarheen is vertrokken. Maar het voor Ceylon bestemde smalschip Batavier mag aangehouden worden. Bij gebrek aan uitrustingsstukken kon het niet vertrekken en het maakt het aantal vaartuigen dat voor Surat is vastgesteld, compleet. fol. 1828 Omdat het tekort aan uitrustingsstukken vooral zeildoek en teer betreft, mag de equipage-opzichter deze inkopen. Zoals bekend is de prijs daarvan zelden buitensporig. Uit alle gewone en geheime brieven blijkt dat het werven van de onmisbare moslimzeevarenden moeilijk is. Hoezeer dit volk de Compagnie de wet voorschrijft blijkt uit het besluit van 27 december 1762. Er waren maar 25 man voor het smalschip Chinsura te vinden op voorwaarde dat ze maar drie jaar in Bengalen hoefden te dienen, niet naar Batavia zouden worden gezonden en hun dienstverband vrijelijk konden beëindigen. Zoals uit de gewone en geheime brieven naar Surat blijkt, gebeurt dit terwijl men erop let alle ongenoegen bij hen weg te nemen. Op de opmerking in de brief van Heren XVII van 24 september 1761 dat de tweede makelaar Mancherji geen tol betaalde fol. 1829 voor uitgevoerde koopwaren, antwoordde het bestuur dat die inderdaad nog steeds niet werd ontvangen en dat hij ook dagelijks in gebreke blijft de verplichte rechten te betalen, en dat zelfs zijn confrater van deze onaantastbaarheid voordeel geniet. Daar dit antwoord onvoldoende is, werd nadere uitleg geëist. Verleden jaar en ook in de laatste generale beschrijving is het bevel om specerijen bij de eerste storting af te zetten, aangehaald. Dit diende om de bezwaren tegen het rondgezonden besluit van 23 juni 1761 aangaande het leveren daarvan weg te nemen. Het bestuur voerde aan dat dit onuitvoerbaar was, doordat de kooplieden, als zij zien hoeveel specerijen de makelaars in hun pakhuizen hebben, niet de gewone prijs zullen willen betalen. Dat zegt niet zoveel en brengt de Hoge Regering er niet toe om van het genoemde besluit af te wijken. Er is om opheldering gevraagd. Er was een rapport over de vorig jaar genomen proef om op de nootmuskaat geen kruidnagels, maar kalk te storten. fol. 1830 Wegens de redenen genoemd in het in oktober reeds verzonden besluit van 2 augustus 1763 was het resultaat onbevredigend. Daarom zijn het bestuur nog eens tien kisten nootmuskaat, uitsluitend bestrooid met kalk, toegestuurd. Wat de verkoop van handelswaar betreft is de gunstige afzet van de ladingen van de Sloterdijk en Bleiswijk in de twee vorige brieven vermeld. Men is bijzonder tevreden over de verkoop van al het Japans staafkoper voor ƒ 86,- de 100 lb en hoopt dat er geen gebruik gemaakt hoeft te worden van de eerder gegeven toestemming in de geheime brief van 20 juli 1763 om het desnoods met 150 % winst te verkopen voor ƒ 77, 19,-. De rechtvaardiging van deze prijsverlaging is te vinden in de generale missive van vorig jaar. Men heeft in de oktoberbrief van 1762 gelijk gehad fol. 1831 dat het bericht, betreffende invoer van zogenaamd Japans staafkoper door 
de Engelsen, onaannemelijk was. Nader onderzoek door het bestuur heeft dit bevestigd.) 
Want volgens dezelve zijn de opgegevene 100. 000 lb. wel degelijk uyt Europa aangebragt, hoewel die vrienden 't egter gebruyken tot 't slaan van peysen, 'tgeene voor haar, die zedert dat zij 't Sourats casteel in hare magt hebben van de muntsgeregtigheyd profiteeren, beter reekening maakt als voor ons, welke dierhalven van dat privilegie, voormaals van den stadsgouverneur Safderchan, na het aangehaalde bij onse laaste generale beschrijving, verkregen, geen gebruyk kunnen maken. Immers, zo luyd het antwoord van de ministers op onze voorjarige vrage of 't geduide mineraal nog met die animeerende voorwaarde verkogt werd. 
Volgens het bestuur zal verlaging van de prijs voor tin de verkoop niet stimuleren, omdat behalve dat er nog een grote voorraad in de stad was, de handelaars op Siam nog een grote hoeveelheid zouden aanvoeren. Het durfde daarom maar 300. 000 lb te bestellen, hoewel de afzet in Surat per jaar maar op 200. 000 lb wordt gesteld. Omdat er op kwik maar 50 winst wordt gemaakt, is het bestuur opgedragen daarvan, zolang de prijs zo blijft, geen bestelling meer te doen. fol. 1832 Er kon niet zonder meer aan voorbijgegaan worden dat verscheidene vandaar als onverkoopbaar teruggezonden manufacturen en zijden stoffen bij openbare verkoping te Batavia een verlies van ƒ 613 hadden opgeleverd. De opperkooplieden van het kasteel hadden in hun bericht van 12 juli 1763 verklaard dat ze reeds sinds 1754/55 en 1755/56 daar in voorraad waren geweest. De verkoop was onvermijdelijk om het verlies op hen te kunnen verhalen die deze goederen langer dan drie jaar hebben aangehouden. Uit het besluit van het bestuur van 27 december 1762 is gebleken dat wat Nederlands en Chinees fluweel, enige restant stukken laken en een gouden stof zijn vastgehouden, niettegenstaande daar niet eens de inkoopsprijs voor was geboden. Daarom is bevolen om alle onverkochte goederen snel te verkopen en al wat gemiddeld met minder dan 50 % winst wordt afgezet te verhalen op wie het besluit tot aanhouden hebben gesteund. Omdat 1140 lb radix china die vorig jaar was aangevoerd, zeer slecht en grotendeels bedorven was, is het weer terugontvangen. fol. 1833 Bij opening van de kist in Surat bleek 252 lb cochenille heel nat, vol vuiligheid en bedorven te zijn, en bovendien minder in gewicht. Bij besluit van 12 juli 1763 zijn ze openbaar verkocht, waarop respectievelijk ƒ 174 en ƒ 38, ofwel 89 1/8 en 83 verloren is. Dit verlies is afgeschreven, omdat de radix uit China ongeopend te Batavia is doorgezonden en de cochenille, die in 1757 met de Gustaaf Willem uit Nederland moet zijn aangevoerd, bij inspectie voor de verzending naar Surat reeds zeer vochtig bleek te zijn. Het ware rendement van de in 1761/62 verkochte goederen is: opbrengst van de specerijen ƒ 194. 314, van diverse koopwaren ƒ 431. 907, samen ƒ 626. 221, minus de kosten van inkoop van ƒ 228. 214 is er een winst van ƒ 398. 007, ofwel 174 3/8 wat 23 7/8 meer is dan het vorige jaar. Toen beliepen ze in geld ƒ 855. 760, en dit jaar dus ƒ 457. 753 minder. Dit kwam niet door een slechte markt, maar doordat er minder werd aangevoerd dan de rijke lading in 1760/61 van de Getrouwigheid. In vervolg op de laatste generale beschrijving wordt over de tegen de gewoonte in 1762 uitgestelde aanbesteding van textiel fol. 1834 bericht, dat na veel moeilijkheden en herhaald uitstel, die tenslotte op 14 juli 1762 is geslaagd. Dit blijkt uit de memorie, gevoegd bij het besluit van die dag, over die aanbesteding en die van de voorafgaande negen jaar. De soorten textiel waarvoor de prijzen eerder niet verhoogd waren, zijn weer voor die prijs aanbesteed. De grootste verlaging van de prijs van de overige artikelen heeft gemiddeld slechts 2 % bedragen, doordat de verhoging in het vorige jaar van 1 % tot 5 7/8 % is geweest. De witte smalle hele baftas, die sinds 1759 niet zijn ingekocht, zijn, hoewel ze nu 14 1/8 duurder als toen waren, toch aanbesteed. Dat betreft ook de niquaniassen, hoewel ze 11 1/2 duurder waren dan in 1756. Omdat ze niet de prijs hadden die Heren XVII had voorgeschreven, hoewel ze 7 5/8 goedkoper dan vorig jaar waren, zijn er geen sawagesjes van 9 wiesa aanbesteed. Om dezelfde reden zijn er geen gebleekte witte baftas, die wel ƒ 100,- per pak duurder waren, besteld. fol. 1835 Evenmin geschiedde dit met stoffen uit Bombay, omdat die tweemaal zo duur waren als vorig boekjaar. Omdat van het katoenen garen de 
eerste soort 35 1/8 de tweede 33 1/3 en de derde 29 1/8 duurder was dan in 1760, is die ook niet besteld. Op de bestelling van de kamer van Zeeland van 9 oktober 1760 zijn er door het bestuur 6 pakken nieuwe monsters van chelas aanbesteed, genummerd 22 t/m 27 en van iedere soort een pak, behalve pak nummer 22 met half-om-half rode en blauwe strepen. Bij de gewone brief van het bestuur van 30 april 1763 zit een memorie over de stand van zaken van de bestelling van 1762. Tot tevredenheid ging de aanbesteding voor de retouren van het nu aflopende jaar op de bestelling van 29 september 1761 uit Nederland op 25 april 1763, of vijf dagen voor het vertrek van het laatste schip uit Surat, tamelijk goed. Het uitstel van een paar dagen bracht de leveranciers tot een prijsverlaging, ook van die soorten fol. 1836 die bij de aanbesteding van 1762 al verminderd waren. Doordat ze voor de eerste keer zijn gemaakt, is de Suratse sits van 11 en 9 wiesa niet in prijs verlaagd, en evenmin de broal, de dotia, ponnebegesjes en dorogesjes, de blauwe beraupaats, en de chelas, die alle voor de tweede maal werden geproduceerd. In Broach was de vermindering niet zo algemeen. Volgens de memorie van de facteurs was er wel verlaging op de witte doeken, doch de bonte textiel bleef op het peil van vorig jaar. De aanbesteding daar ging door, behalve voor witte en blauwe beraupaats die te Surat met een voordeel van ƒ 720,- te krijgen waren. Hoewel een 1/4 tot 1/2 % goedkoper dan in 1762, zijn witte sawagesjes en witte brede hele baftas niet besteld, omdat ze niet overeenkwamen met de prijzen die Heren XVII hadden bepaald. Doordat het verschil in prijs te nadelig was, konden de leveranciers te Surat, noch de facteurs te Broach de prijzen van katoenen garen bepalen. Bij controle concludeerde het bestuur dat de laatste uit Broach geleverde bestelling van textiel goed was, fol. 1837 evenals de verantwoording door de facteurs van wat niet geleverd werd. Deze verantwoording is bij de uitvoering van de bestelling gevoegd. Men hoopt dat Heren XVII deze zal goedkeuren. Er valt niets op te merken op de uitvoering van de bestelling voor Azië. In de solide verslaggeving in de brief van 30 april 1763 is teruggekomen op het bevel om geen uitschot dat voor Nederland geschikt is, voor Azië aan te nemen, tenzij het de vereiste kwaliteit heeft. Er mag weer op de oude voet worden voortgegaan, maar het aannemen van ondeugdelijke waar, of meer dan de bestelling is, is voor eigen risico. Betreffende timmerwerk en reparaties is het bouwen van voorzieningen voor zieken in de twee wachthuizen bovenop de stal voor circa ƒ 650,- à ƒ 700,- goedgekeurd. Maar bij onderzoek van de door de dispensier ingediende en door het bestuur op 9 oktober 1762 gepasseerde specificatie van ƒ 1608 voor onvermijdelijke reparaties aan gebouwen, is gebleken dat er enige posten voor de tuin genaamd Zorgvrij bij waren. Deze bedroegen samen ƒ 507 fol. 1838 en, inclusief wat sindsdien aan die buitenplaats werd besteed, zijn ze voor rekening van de vertrekkende en aantredende directeur gelaten. Het bestuur verzocht om ieder die in het directeurshuis op de werf zal wonen, de verplichting op te leggen de zaal daarbij over te nemen. Deze werd er door de directeur bij gebouwd, waarvan de noodzakelijkheid bij besluit van 23 maart 1763 is aangetoond. De prijs zal bepaald worden door van de bouwkosten van ƒ 12. 000,- vanaf 1 januari 1761, toen de zaal gereed kwam, 5 % per jaar af te trekken. Als het gebouw is afgeschreven, zal het vervallen aan de Compagnie. Dit voorstel is goedgekeurd, maar de afschrijving is op 10 % per jaar gesteld, zodat de zaal sneller haar eigendom zal worden. De reiskosten van ƒ 1079 die aan dienaren te Broach en Ahmadabad zijn vergoed, en de ƒ 450,- aan reiskosten voor opperchirurgijn Van der Sprenkel, die met de Getrouwigheid te Goa was gestrand, zijn goedgekeurd. fol. 1839 De gewone geschenken bedroegen in totaal bij inkoop ƒ 7735 en bij verkoop ƒ 10. 009, of respectievelijk ƒ -, 12, 8 en ƒ 4, 6,- meer dan het vorige jaar. De buitengewone geschenken bedroegen het zeer hoge bedrag van ƒ 3365. Omdat ze deels besteed zijn om een vrije aftocht te verkrijgen voor de dienaren van het nu eindelijk gesloten kantoor te Ahmadabad, wordt daar niet meer over gezegd dan in de laatste generale beschrijving betreffende Surat onder de inlandse zaken werd gedaan. De particuliere tol bracht ƒ 1730 op, wat ƒ 3962 minder is dan vorig jaar, waarin de Compagnie voor ƒ 1205,- deelt, terwijl het overige voor de vorst van het land is. Het bericht dat wat betreft de twintigste penning niets binnengekomen zou zijn, strookt niet met eerdere uitlatingen dat in het toen lopende 
boekjaar door Mancherji ƒ 1125,- betaald zou moeten worden wegens de verkoop door die makelaar van een scheepje. Het bestuur is hierop in een brief gewezen. De algemene uitgaven over 1761/62 waren ƒ 130. 675 en de inkomsten ƒ 355. 280, zodat er een voordelig saldo van ƒ 224. 605 is geweest. fol. 1840 In het voorafgaande boekjaar was dit ƒ 667. 173, wat betekent dat het positieve saldo ƒ 442. 568 minder is geworden. In vervolg op wat in de oktoberbrief werd bericht over de bezetting van de logie en de werf door de troepen van de nawab, dient nog dat in een specificatie bij het besluit te Surat van 25 april 1763 de onkosten van die bezetting zijn vastgesteld op ƒ 13. 513. Maar het bestuur verwacht dat daarop bij een herziening, die na het vertrek van het bijna gereedliggende laatste vaartuig gehouden zal worden, nog wel wat zal zijn af te dingen. Samen met de ƒ 139. 500,- die de gouverneur heeft afgeperst, heeft deze schadelijke affaire ƒ 153. 013 gekost. Inmiddels is er hiervan, en wat volgens opdracht als schadeloosstelling moet binnenkomen, een speciale rekening courant gevraagd om daarover zo nodig nader te kunnen besluiten. Aangaande de debiteuren wordt fol. 1841 aangegeven waaruit de schuld is ontstaan en welk uitzicht er op inning is, namelijk) 
de Dende Rajapourse kooplieden Cabulbhay en Fagger Uddien ƒ 11. 403, 4,-, wegens in anno 1757 op credit gekogte zuyker en andere koopmanschappen. 'T is zeer onzeker of men de voldoening van die schuld ooyt regtstreeks zal bekomen, want bij de nagelatene memorie van den heer raad extraordinair van India Taillefert, sub dato 15 maart 1760, werd dezelve reets als zeer dubieus opgegeven, schoon Zijn Ed. daarbij voegd dat die debiteuren voor eerlijke lieden te boek staan, die alleen niet kunnen voldoen, omdat een onverwagte invasie der Marhettas in het district van Rajapour in het voorjaar 1758 hun van alles beroofd heeft. Dan, dewijl de Souratse ministers reets bij hunne resolutie van den 13 e april en 19 e mey 1759 de doenmalige commissianten Sanderus en Van der Sleijden daarvoor responsabel gehouden, en wij zulx goedgekeurt hebben bij onze rescriptie van 9 april 1760, zo is er tot dies verevening op deze wijze grote hoop. Immers wij hebben de ministers zulx bij onse rescriptie van 11 november dezes jaars in de allerdringenste termen aanbevolen. 
De zoon en erfgenaam van wijlen den Amedabaatse makelaar Girderdas Doosje, genaamt Mitalaal, ƒ 5850, 2,- wegens de nog onbetaalde helft der in maart 1759 op credit verkogte 100 canassers poederzuyker. Deze schuld taxeerd de voorsz. memorie ook voor zeer dubieus. Dog wij hebben bij onze bovengemelde jongste rescriptie deselve gelaten voor reekening van diegeene welke tot dien verkoop op tijd, buyten onze toestemming qualificatie verleend hebben. 
De Cambaids gouverneur Mominchan ƒ 27. 379, 15,- wegens in anno 1756 geroofde cattoen te Jamboeser. Om in dit opzigt aan ons guarand te komen, hebben wij de ministers reeds voor lange gequalificeerd represailles op de te Souratta aankomende vaartuygen van de inwoonders van Cambait te gebruyken. Dog onze goede vrienden, de heeren Engelsen, zijn ons in dezen alweder in de weg, dewijl sedert dat geval geen vaartuyg van Cambait aankomt of 'tzelve is gedekt met haar convoy, naar luyd zowel van de meergemelde memorie, als de na dien tijd en nog laast uyt deze directie successivelijk ontfangene berigten. Zodat men, zonder reflexie te slaan op de telkens herhaalde goede beloften van dien debiteur, dese schuld wel op lijst der dubieuse uytstaande posten Uwer Ed. Hoogagtb. mag stellen. Moetende men egter in allen gevalle daarbij nog voegen dat van de voorsz. ƒ 27. 379, 15,-, bij een onverwagte voldoening ƒ 6000,-,-, ofte de gegiste waarde van de gehuurde horrij daar het geroofde catoen in was, aan den eygenaar van dat vaartuyg de Persie Rustun Mannik Tjauwelbeek moet uytgekeerd werden. 
De Brootchiase makelaar Goordendas ƒ 7900,-,-, of 't restant van ƒ 16. 648, 13,- die hij in anno 1760 als een gewoone vooruytverstrekking op den insaam genoten, dog welke hij had kunnen goedvinden t' employeeren ter voldoening van een gedeelte zijner crediteuren. Dan, dewijl dien man toen niet alleen beloofd heeft die schuld in vijf termijnen ieder van een jaar af te leggen, maar ook aan die belofte volgens der ministers advijsen van den 30 e april jongstleden regulier voldoet, zoo is voor deze verevening van deze post, alzo wel hoop als voor die van de overleeden Amedabaets factoor De Bellon, ten emporte van ƒ 5645, 8, 8, of sooveel hij tekort komt op zijne administratie, volgens de dezen jare ontfangene latere berigten, als uyt dewelke wij onse laaste generale beschrijving componeerden. Zeggende de ministers, bij herhaling, te sustineeren dat U Wel Ed. Hoogagtb. daarbij geen schade zullen lijden. 
Er is definitief afgezien van het weer oprichten van een logie te Ketsmanduwe. Het herhaalde verzoek van de radja van Haller om een kantoor te Navanagar te stichten is afgewezen, evenals een dergelijk verzoek van de gouverneur van Bassein. Daar de stadsgouverneur van Surat Miermoe Uddienchan is overleden, benoemde het opperhoofd van de Engelsen na anderhalve maand diens oudste zoon Mier Kotop Aldien als zijn opvolger. Onderwijl duren de onlusten in de Deccan voort. Een vergelijk, dat soms wel getroffen wordt, duurt niet langer fol. 1844 dan dat een partij voordeel bij het verbreken ervan heeft. Het bestuur berichtte in de geheime brief van 30 april 1763 dat een zekere Engelse kapitein zo vermetel is geweest om op de rede van Surat aan boord van de Bleiswijk landgenoten te komen opeisen. De opperstuurman heeft dat kordaat van de hand gewezen. Ter voorkoming van moeilijkheden verzoekt het bestuur om geen geboren Engelsen op de schepen naar Surat te plaatsen. Als er één of meer Engelse oorlogsschepen op de rede zouden liggen, zouden die zich weinig storen aan weigeringen door het bestuur. Daarom zijn de nodige bevelen gegeven. Wegens de reeds gerapporteerde fatale omstandigheden in het voorjaar van 1762 te Kharg, besloot het bestuur op het verzoek om hulp daar twee smalschepen naartoe te zenden. Ze zijn op 26 mei vertrokken, maar moesten wegens slecht weer terugkeren. Desondanks liet het bestuur ze, wegens het duidelijke gevaar te Kharg, herstellen, fol. 1845 
zodat ze in juli weer konden uitvaren. Maar doordat het bestuur het te druk had werd dit evenwel verijdeld. De kosten van deze tevergeefse expeditie van ƒ 5334 mogen Kharg aangerekend worden, maar, zoals uit de brief van 11 november via Malabar verzonden blijkt, niet zonder te wijzen op het gebrek aan overleg. In die brief is tevens ingestemd met ƒ 506 en ƒ 107 voor enige benodigdheden, alsmede met ƒ 1613, of zoveel als het vernieuwen en repareren van enige goederen voor de dagelijkse huishouding heeft gekost. Maar kosten die de equipagemeester heeft opgevoerd voor vier masten die door de witte mieren zwaar waren beschadigd, worden niet afgeschreven. Ze moeten niet alleen terugbetaald worden, maar degene die moet zorgen voor het behoud van dit rondhout, dat zo moeilijk te krijgen en aan te voeren is, moeten met tweemaal de kosten worden belast. Dit is een zachte correctie voor een duidelijke wanprestatie. Het bestuur rapporteerde fol. 1846 bij het overdragen van de logie te Broach door de nu te Batavia zijnde onderkoopman Hendrik Cronenberg aan zijn opvolger Johannes Sanderus dat onder de wevers op een schuld van ƒ 10. 326 nog ƒ 6777 openstond. Voor de zekerheid is er van Cronenberg geëist dat hij zich daarvoor garant stelt, maar hij kreeg uitstel totdat er in het voorjaar meer informatie is ontvangen. Personalia. 
Kharg fol. 1847 Als toevoeging op de brief van 18 oktober 1763 wordt bericht dat de lading van de Amstelveen, die in juni naar Kharg is vertrokken, heeft bestaan uit: 37. 500 lb Bangka's tin, 5000 lb Siams sapanhout, 3760 lb nootmuskaat middelste soort, 11. 011 lb kruidnagels, 10. 000 lb Javaanse curcuma , 500 lb katoenen garen, 737. 268 lb poedersuiker, 87. 707 lb kandijsuiker. Samen met enige huishoudelijke goederen was de waarde ƒ 110. 862. Er kon geen tweede schip gezonden worden, doordat er geen beschikbaar was. Daarmee was niets verloren, doordat de Renswoude, die ruim 14 maanden eerder naar Kharg was vertrokken, op 11 december 1763 is teruggekeerd. Die bracht een brief van 8 mei mee waarin werd bericht, dat door toenemende onlusten in Perzië ieder uitzicht op een goede afzet in rook was opgegaan.) 
Dewijl Kirim Chan zig na de verlooren slag hersteld zijn vijand Fatalichan met zodanig succes heeft geattaqueert dat hij hem niet alleen uyt het veld geslagen, maar ook nevens de sijne in een fortres, daar zig in gereterireerd hadde, heeft gevangengenomen. Dese overwinning wel verre van de rust te herstellen heeft voorsz. Kirim Chan een nadere concurrent verwekt die, zo de gerugten willen, niet minder magtig is, als Fatalichan, dewelke te velden trekt om den jongste triumphant de Persiaanse kroon te betwisten. 
Deze onlusten in het binnenland hebben de handel weliswaar niet beïnvloed, maar in de buurt van de logie gaan de vijandelijkheden ook voort. Hoewel de twee aanvallen door Mir Mahanna op Bandar Bushire geen effect hadden, zou deze zijn doel zeker hebben bereikt, als twee goed bemande en bewapende Engelse compagnies schepen dit niet zouden hebben verhinderd. Voor Bandar Bushire is dit een succes, maar daar de Engelse concurrenten zich op alle manieren van de handel daar meester zullen maken, is dit een ramp voor de Compagnie. Na hun mening duidelijk kenbaar te hebben gemaakt, omdat ze door afpersing en treiterij hun logie te Gamron hadden moeten sluiten, zijn de Engelsen, naar verluid, uit Bombay gekomen en hebben ongeveer twee jaar geleden met de regent van Bandar Bushire een overeenkomst gesloten om daar een nieuw kantoor te stichten. Ze hebben een of- en defensief verbond gesloten en de Engelsen werd toegestaan op korte afstand van de stad een fort met 22 kanonnen en het noodzakelijke garnizoen te bouwen. fol. 1849 Direct nadat zij hulp hadden verleend, pretendeerden de Engelsen als beloning het monopolie van alle handel met vreemdelingen te Bandar Bushire. De sjeik, die zijn voordeel net zo goed kent als zijn nieuwe bondgenoten, stemde hiermee in, mits hij in de opbrengst van dit monopolie mocht delen. Dat dit alles zeer schadelijk is blijkt volgens resident Johannes Wilhelmus Buschman enerzijds hieruit dat het lid van de raad te Bombay, een zekere Price, toen hij met de drie schepen op de rede van Kharg lag, aan hem voorstelde te Bandar Bushire een partij pondgoederen Pondgoederen, goederen die per gewicht verhandeld worden. aan de Engelsen te verkopen, of door hen in commissie te laten verkopen. Anderzijds komt er nu geen enkele koopman van Bandar Bushire naar Kharg. Men veronderstelt dat de drie Engelse schepen door zullen varen naar Basra om vergoeding te eisen voor wat de vroegere Engelse consul Schaa daar achterliet. Als dat niet goedschiks geschiedt, fol. 1850 zullen zij de handel beletten door de rivier af te sluiten.) 
Hier komt nu nog bij dat de Arabieren ter sake van een verschil tusschen Ali Pascha, gouverneur van Bagdat en Bassora, en de Arabieren van de woestijnen, de rivier de Euphraat boven Bassora hebben bezet en de communicatie van die plaats met Bagdat, Suster etc. ten eenemaal afgesneden. En alhoewel dese oneenigheden gering en van geen langen duur kunnen zijn, egter gevoegt bij den desolaten toestand in den geheelen Golf tot beneden Musquette toe, in welke plaats de binnenlandse oproeren insgelijx gewoet hebben, daaruyt dan ook volgen moet het stilstand van den handel. 
Als er een tweede schip zou zijn gestuurd, zou resident Johannes Wilhelmus Buschman teveel voorraad hebben gehad. Als de Amstelveen daar zal zijn aangekomen, wordt dat des te erger. Men verwacht dagelijks de terugkeer van dit schip om naar gelang de berichten maatregelen te kunnen treffen. Hoewel de resident meent dat de handel in Kharg slechts kort belemmerd zal worden en dat de schade door de schaarste van de suiker vergoed zal worden, fol. 1851 is er weinig hoop op verbetering van de handel in de Perzisch Golf, zeker nu de Engelsen zich vlakbij te Bandar Bushire proberen te nestelen. Dat ze dichtbij zijn betekent nog geen vriendschap. De Engelsen toonden hun gevoelens voor Gamron toen zij het volk van de khan, dat zich in de Nederlandse logie had teruggetrokken, aanvielen en hebben gedood. Ze maakten de logie onverdedigbaar door de deuren en het houtwerk stuk te slaan, waarna ze de inlandse kooplieden beroofden en naar Bandar Bushire vertrokken zijn. De bewaker van de logie, assistent Jan Jacob Christant, kon, om aan gevaar te ontkomen, niet anders doen dan vluchten. In een expres bericht naar Kharg klaagden de gouverneurs van 
Gamron en Lar over het geweld van de Engelsen en beschreven zij de toestand van de logie. Zij verzochten de Compagnie zich weer te Gamron te vestigen in ruil voor de helft van de tol. Daarop zond resident Buschman de assistent Christant weer daarheen. Hij toonde de hertog medeleven met de vijandelijkheden van de Engelsen fol. 1852 en verzocht hem de beschadigde logie te willen beschermen. Het hervatten van de handel te Gamron zal aan de Hoge Regering worden voorgelegd. Mahamet Nasir Khan heeft met nadruk verzocht naar zijn gebied een gezaghebber en een schip met koopwaren te zenden. Ook de makelaar Naroeten te Muscat deed een dergelijk verzoek en beloofde een scheepslading goederen, waaronder t. w. v. ƒ 3000,- in drie maanden, met winst te verkopen. Ondanks alle vijandelijkheden over en weer houdt Mir Mahanna zoveel respect voor de Compagnie dat de vaartuigen en bewoners van Kharg de hele Perzische Golf onbelemmerd kunnen bevaren, zodat er levensmiddelen in overvloed zijn. Maar doordat Mir Mahanna voortdurend te velde was, kon de gelias Draak nog niet tegen de Fervis geruild worden. Resident Johannes Wilhelmus Buschman kon niet erg op de neutraliteit en goede gezindheid van Mir Mahanna en andere krijgslieden vertrouwen, en wilde daarom de land- en zeemacht niet inkrimpen. Volgens hem zijn voor de veiligheid van het kantoor 150 militairen en zeevarenden vereist. De verdediging van het fort fol. 1853 en de afzonderlijke vestingwerken ter bescherming van de suikerpakhuizen vragen zeker 100 militairen. Maar ter bezuiniging heeft men de regent van Ganaveh, Kaijd Hedder, met dank voor zijn diensten naar Bandar Bushire laten vertrekken. Door al deze gebeurtenissen stegen de uitgaven in 1761/62 boven het vastgestelde bedrag tot ƒ 81. 427, en waren de inkomsten ƒ 161. 788, waardoor het positieve saldo maar ƒ 80. 361 is, ofwel ƒ 65. 145 minder dan het vorige jaar.) 
Sijnde met voorschreeven bodem Renswoude aangebragt 75. 774 lb. swavelaarden en aan contanten 
5500 goude Persiaansche ropijen à ƒ 20, 18 ider ƒ 114. 950, -, -32. 000 silvere ropijen ƒ 1, 8 ,, ƒ 44. 800, -, -63. 000 kleine nadaris ƒ 17, 8 't stuk ƒ 55. 125, -, -dus tesamen ƒ 214. 875, -, -. Fol. 1853r. De stijging van de uitgaven werd veroorzaakt door het onvermijdelijk aanhouden van meer dan het vastgestelde aantal militairen en zeevarenden, en de lagere inkomsten doordat er in het boekjaar 1761/62 maar één scheepslading koopwaren werd omgezet. De omstandigheden van het kantoor blijven slecht en er hoeft niet op de voorgespiegelde bloeiende handel gerekend te worden. Het besluit van Heren XVII over de loge wordt afgewacht. Kaap de Goede Hoop fol. 1854 Uit Kaap de Goede is dit jaar aangevoerd: 813 32/37 last tarwe, 7 last rogge, 6 last gort, 247 leggers wijn, 51. 814 lb boter, en enige levensmiddelen en kleinigheden, samen t. w. v. ƒ 167. 610. Met de retourschepen, en het bevoorradingsschip Oosterbeek, is daarheen verzonden: 48 pakken Coromandels textiel, 35 pakken Suratse textiel, 70 leggers arak, 125 5/23 last rijst, alsmede enig houtwerk, levensmiddelen en benodigdheden, samen met enige in rekening te brengen posten t. w. v. ƒ 67. 215. Daarbij komen nog 40 leggers arak met de in januari 1763 vertrokken retourschepen van de tweede bezending t. w. v. ƒ 4447. Over de brieven die tussen 7 december 1762 en 30 juli 1763 werden ontvangen, is op 14 oktober 1763 vergaderd en op 18 oktober geantwoord. Om de redenen die het bestuur in zijn brief van 27 mei noemde, is het lossen en op 27 mei doorsturen van de Radermacher goedgekeurd, hoewel het enige dagen langer dan voorgeschreven was vastgehouden. De omstandigheden en voorzichtigheid fol. 1855 hebben deze afwijking verantwoord gemaakt. Het was goed en volgens het bevel van Heren XVII dat er 125 militairen van de Vrijburg, Vredestein, De Drie Papegaaien en de Lekkerlust zijn gehaald om Ceylon van militaire hulp te voorzien. Omdat het gebrek daaraan te Batavia nog steeds even groot is, werd evenwel nogmaals aanbevolen van de schepen op weg naar Azië geen militairen te halen. Omdat zulke informatie bij het zenden van militairen met de Jonge Lieve en Damzicht naar Ceylon ontbrak, is het bestuur van Kaap de Goede Hoop opgedragen om bij aankomst van schepen uit Nederland door te geven met hoeveel opvarenden ze zijn vertrokken, hoeveel zieken en doden er zijn geweest, hoeveel zieken er van boord zijn gehaald en met hoeveel opvarenden ze naar Batavia of elders zijn vertrokken. Dit geldt ook voor de schepen vertrekkende uit Valse Baai. fol. 1856 Omdat uit de brief van 10 februari 1763 was gebleken dat er gebrek aan contanten was, is het goedgekeurd dat uit de Tulpenburg en Vlissingen rsd 50. 691 32/48 of ƒ 121. 660,-, is gelicht. Men gaat ervan uit dat dit zal worden teruggestort, wanneer de bestelling uit Nederland zal zijn ontvangen. In zijn brief van 24 februari 1763 liet het bestuur zien dat het in de memorie van bezuiniging vastgestelde aantal van 60 matrozen op de werf onvoldoende was om het noodzakelijke werk daar te verrichten. Daarbij komen nog vermindering door sterfte onder de lijfeigenen en de onlangs mislukte slavenhandel. Het bestuur moest het aantal daarom vermeerderen met 1 bootsmansmaat, 30 matrozen en 2 scheepstimmerlieden en vroeg daarvoor goedkeuring. Deze vermeerdering van 60 tot 93 personen, nog afgezien van 1 onderstuurman, 6 kwartiermeesters en 39 matrozen die dienst doen op de schepen en die in de brief van 9 juli 1756 waren goedgekeurd, is bij het huidige gebrek aan zeevarenden wel wat ruim. Er kunnen zich inderdaad omstandigheden voordoen dat 60 matrozen en werkvolk voor de aankomende schepen etc. wat krap is, fol. 1857 maar het is niet juist om, als zich een enkel geval voordoet, als een algemene regel vast te stellen dat er zo'n groot getal van zeevarenden dient te zijn. Aangezien Heren XVII niet graag zien dat er van de memorie van bezuiniging wordt afgeweken, tenzij daar dringende redenen voor zijn, wordt een besluit over het verzoek te mogen afwijken aan hen overgelaten. Men verzoekt de bestellling aan Kaap de Goede Hoop van 1000 last tarwe, levensmiddelen, waaronder 100 vaten boter, en niet meer, precies uit te voeren. De boter, die onlangs op 9 1/2 stuiver werd berekend, moet weer naar de oude prijs teruggebracht worden. Tenzij er andere bevelen van Heren XVII komen, is de opdracht voor vertrek van het vroegschip Baarzande bevestigd. fol. 1858 Wegens een tekort aan zeildoek konden de Vrouwe Geertruida, Noord Nieuwland en Blijdorp niet zodanig uitgerust worden dat ze veilig naar Nederland konden vertrekken. Er is toestemming gegeven om deze drie schepen uit de aanwezige voorraad, en het provisieschip Oosterbeek bij terugkeer naar Batavia, van een nieuw stel zeilen te voorzien, maar overigens van de schepen uit Nederland geen zeildoek of levensmiddelen te halen, tenzij dat strikt noodzakelijk is en zeker niet als voorraad. Om zo snel mogelijk zeilen te naaien zijn er op genoemde schepen twee zeilmakers in plaats van één geplaatst, van wie er één te zijner tijd weer naar Batavia dient terug te keren. Java's oostkust fol. 1859 Naar Java's Oostkust is ƒ 540. 310 aan contanten gezonden, waaronder ƒ 221. 685 aan koperen duiten en penningen, en tevens aan koopwaren t. w. v. ƒ 94. 968 en diverse benodigdheden. Bovendien zijn er vier wissels met een waarde van ƒ 43. 796 en ƒ 11. 353 uitbetaald. Java's Oostkust werd zo in totaal ƒ 690. 427 in rekening gebracht. Vandaar werd ontvangen) 
20. 865. 190 lb. rijst of lasten à 3033 1/3 ieder 
660. 965 ,, groene catjang of lasten 17. 569 ,, cattoene gaaren 4937 1/2 ,, indigo 2635 ,, zwarte peper 44. 426 ,, lange peper 5130 ,, staart dito 1. 259. 926 ,, suykerpoeder 24 ,, fijne ruwe zijde 37. 488 kannen klappusolij 200 lasten zout 2 brigantijns 22 pantjallangs, waaronder een van den regent van Lassum voor zijn jaarlijx contingent 14 schouwen in zoort 3 schuyten 
Mitsgaders een groote menigte van zwaare en ligte houtwerken en 63. 600 realen besnoeyt payement, bedragende het een en ander in gelde een zomma van ƒ 695. 860, 6, 12. 
Er is dus voor ƒ 221. 685 aan koperen duiten verzonden. In de brief van 18 oktober 1763 werd het gebrek daaraan reeds gemeld. Dit kan door wat uit Nederland besteld werd niet in zijn geheel weggenomen worden. Om de problemen op te lossen zijn er maatregelen genomen die in het deel over Batavia beschreven zijn. fol. 1860 Het bestuur heeft in zijn brief van 20 oktober 1763 bericht dat, hoewel het tot dan al rsd 75. 000 aan duiten en penningen had uitgegeven, het daar nog makkelijk rsd 100. 000 aan kon toevoegen, zodat er in totaal rsd 200. 000 nodig zou zijn. Op de eerdere bestelling is op 21 oktober alles wat er in voorraad was, ofwel ruim ƒ 60. 000, verzonden. Op 12 november bedankte het bestuur daar hartelijk voor, omdat het gebrek aan kleine munten de daar in de regel rebellerende militairen reeds opstandig had gemaakt. De aanwezigheid van officieren kon dat nog tegengaan. Ter afschrikking zijn zeven muiters gestraft, naar Batavia gezonden en bij besluit van 22 november voor twee jaar bij de lijnbaan op eiland Edam aan het werk gezet. Op 23 december is besloten om ruim ƒ 40. 000 aan duiten, of alles wat bij elkaar geschraapt kon worden, per eerste gelegenheid te verzenden. De vraag naar kleingeld, of dubbele stuivers, was ook groot. Er konden enige van verstuurd worden, maar toen had men er geen meer. Daardoor, en door het ongeldig verklaren van de oude gesnoeide dubbele stuiver, fol. 1861 is er, volgens de brief van 24 maart 1763, zeer veel vraag naar schellingen. Eerder werd in de brief van 23 december 1762 uit Semarang bericht dat ze deze in de bovenlanden niet hebben wilden. Ondanks de ernstige droogte langs de kust en elders tijdens de laatste oostmoesson, was er boven verwachting een rijstoogst van wel 6580 last. Men was erop bedacht geweest voor Batavia vroegtijdig een voorraad aan te leggen naast wat in de gewone en geheime brieven van 20 en 23 september 1763 voor Ambon, Banda, Ceylon en Kaap de Goede Hoop was besteld. Men is tevreden over de oplettendheid van het bestuur en die van Willem Hendrik van Ossenberg. Hoewel, als reeds gemeld werd, de leverantie van kleine vaartuigen van pas kwam en voor Ceylon en de Grote Oost van nut is geweest, is nu er ruim voldoende pantjalangs zijn de bouw en inkoop daarvan stopgezet. Er heeft wel wat gehaperd aan de kwaliteit van de geleverde goederen. De van Java's Oostkust in het begin van het jaar aangevoerde rijst was zo stoffig, fol. 1862 dat op 1 en 8 juli 1763 werd besloten dat de administrateurs van het graanmagazijn ze met 10 % overwicht moesten wegen. De desbetreffende residenten dienen met de helft daarvan belast te worden en zullen in het vervolg wat de nieuwe rijst bij het zeven boven de 5 %, en de overjarige rijst meer dan 10 % verliest, moeten vergoeden. Om de kwaliteit van de rijst vast te stellen en na te kunnen gaan waar ze vandaan komt, zal bij iedere zending een verzegelde zak als monster voor de directeur-generaal gevoegd moeten worden. Het besluit van 12 april 1763 stelt betreffende de suiker vast dat de commandanten van de schepen verantwoordelijk zijn voor het verlies door beschadiging of nat worden van de canasters. Het bestuur werd op 30 april geschreven dat die commandanten gemachtigd waren alle ondeugdelijke canasters aan de verschepers terug te zenden. Een zending van 264 canasters, of netto 106. 831 lb, uit Pekalongan die volgens de factuur eerste soort zou zijn, haalde die kwaliteit op verre na niet. Daarom is besloten al wat deze suiker boven de tweede soort heeft gekost, door de afzender te laten vergoeden. fol. 1863 Men dient zich in het vervolg aan de brief van 24 mei te houden. Daar enige tijd later suiker uit Japara in de lading van de Vrouwe Rebecca Jacoba, die reeds naar Surat was doorgezonden, bij visitatie 
ook geen eerste kwaliteit bleek te zijn, is op 2 augustus voorlopig besloten om de verkoop daar af te wachten. Intussen werd de resident te Japara met nadruk opgedragen beter op de kwaliteit van de suiker te letten. Wegens het bovenstaande en klachten uit de kantoren waar suiker wordt verkocht, dat de kwaliteit afwijkt van wat de facturen zeggen, is om de plaats van origine en de leveranciers te kunnen traceren op 15 september 1763 besloten om boven de gebruikelijke merktekens op de canasters uit Pekalongan een P, die uit Japara een J en tenslotte op die uit Cheribon een C te laten zetten. Zoals te Batavia reeds gebruikelijk is, zal aan iedere leverancier op deze drie plaatsen een nummer worden toegekend. Over de besluiten betreffende het houtwerk fol. 1864 wordt slechts opgemerkt dat, om de dienaren oplettend te houden, ze belast zijn voor alles wat er aan tekort komt, of ondeugdelijk is. Uit de brief van 4 augustus 1763 aan de resident te Japara blijkt dat het ook hierin niet aan bevelen ontbroken heeft. Betreffende belastingen en vergoedingen, in- en afschrijvingen melden een beëdigde verklaring van de pachter van Uludjami en de brieven van het bestuur van 17 januari en 24 maart 1763 dat 172 kojang rijst en 676 pikol suiker, die in de pakhuizen van die pachter buiten de logie waren, door brand zijn vernield. Daar er geen reden is iemand van wanbeleid te beschuldigen, is besloten ze in de handelsboekjes van Pekalongan af te schrijven. Deze producten waren niet alleen voor rekening van de Compagnie ingezameld, maar er is tevens geen bergplaats binnen de logie. Men heeft de pachter tevens toegestaan het afgebrande houten pakhuis te vervangen door stenen en dat, zoals hij heeft verzocht, deze pakhuizen door de opvolgende pachters zullen worden overgenomen. fol. 1865 
Overeenkomstig de brief van 2 februari 1763 kunnen, indien nodig, de producten van de Compagnie daarin veilig worden opgeslagen. Bij de brief uit Semarang van 24 maart 1763 zijn de de antwoorden ontvangen op de bevindingen in de negotieboeken van Java's Oostkust over 1741/42 tot 1751/52 en die van 1751/52 tot 1755/56 die in de vergaderingen van 14 maart 1758 en 26 november 1762 waren goedgekeurd. Uit de bijgevoegde notitie van de toenmalige hoofdadministrateur Henrik Breton blijkt aan wie vergoedingen zijn opgelegd en dat er ook schrijffouten waren. In de brief aan het bestuur van 24 mei 1763 is te lezen welke besluiten die de Compagnie ontlasten, op basis van een verbeterde opgave door de visitateur- generaal zijn genomen. Bij besluit van 27 mei zijn aan de huidige gezaghebber van de Oosthoek, Henrik Breton, het bedrag van een kabeltouw, dreg voor een boot en een paardenlijn ter vergoeding opgelegd. Om het vaartuig, waarmee hij van Semarang naar Surabaja ging, te redden, waren ze hem door de gezaghebbers van de Amstelveen verstrekt. Tenslotte is de gewezen resident te Rembang, koopman Dionisius Pauw, in de vergadering van 15 november 1763 belast fol. 1866 met de mindere opbrengst van een pantjalang van ƒ 2040,-. Omdat deze door beschadiging van geen nut voor de Compagnie meer was, had men op 1 juli besloten deze te verkopen. Volgt De Jonge, Opkomst X, p. 392 r. 12v. b. - p. 394 r. 5v. b. fol. 1868 Op grond van een brief van de Hoge Regering is hoofdadministrateur Hermanus Munnik op bevel van Willem Hendrik van Ossenberg nagegaan hoe de uitgaven verminderd en de inkomsten vermeerderd zouden kunnen worden. Daarvoor is in de memorie van overgave van de gouverneur van Java's Oostkust Nicolaas Harting en de daarop gevolgde geheime besluiten van de Hoge Regering van 11 en 16 maart 1762 reeds een stevige basis gelegd. In zijn rapport, overgeleverd in de vergadering van de Raad van Semarang van 24 mei 1763, heeft opperkoopman Munnik betoogd fol. 1869 dat er op Java's Oostkust nog ƒ 60. 000,- te besparen is en er met de nodige zorg en oplettendheid bij het innen van de contingenten nog voordeel te behalen is. Dit rapport is bij de brief van het bestuur van 31 augustus 1763 ontvangen. Daarop is besloten om bij het geheime besluit van 16 maart 1762 tot vermindering van het aantal militaire officieren te blijven en te bevelen dat sommigen van hen en enige dienaren die gemist konden worden, terstond naar Batavia gezonden moeten worden. Anderen, namelijk een kapitein en onderluitenant van de dragonders die elders niet beter gebruikt kunnen worden, moeten ter plaatse blijven, omdat het niet uitmaakt waar ze betaald worden. Het is goedgekeurd dat ter ontlasting van de uitgaven voor timmerwerk en reparatie een wagenpacht wordt ingevoerd en dat daarvoor ook de overschietende renten 
van het kapitaal van boedelmeesters wordt aangewend. Ook het voorstel om twee pantjalangs af te schaffen is overgenomen. Volgens de resolutie te Semarang van 2 maart 1763 had Willem Hendrik van Ossenberg voorgesteld om, zonder kosten voor de Compagnie, twee à drie roeigaleien langs de kust op zeerovers te laten patrouilleren. In de brief van 24 mei 1763 is daarover tevredenheid uitgesproken. fol. 1870 Maar wat betreft voorstellen waarvan het effect onzeker is, werd aanbevolen de grootste zuinigheid te betrachten, zodat werkelijke blijken van lagere lasten zich voordoen. De besluiten over de posten waarvan geen geen vermindering van lasten te verwachten is, zijn te vinden in de brief van 23 december 1763 naar Java's Oostkust. Daaruit blijkt dat er zeer weinig van de ruim ƒ 60. 000,- te besparen is. Tevens wordt duidelijk dat er op de juiste levering door de regenten van de contingenten is aangedrongen en dat er tevredenheid is getoond dat het bestuur goed op het belang van Heren XVII let. Omdat het redelijk is, werd het verzoek van de regenten te Surabaja om ontslagen te worden van een achterstallige leverantie van 80 kojang rijst in dit afgelopen jaar, ingewilligd. Er moet voor gezorgd worden dat de Compagnie door de particuliere handel zo min mogelijk schade lijdt. Door het verstrijken van de tijd schijnt het verbod op uitvoer van koffiebonen te Surabaja krachteloos te zijn geworden. fol. 1871 De verbouw daarvan gaat nog voort. In de brief van 15 maart 1763 is dit verbod vernieuwd. Men moest dat ook doen met het verbod van 13 april 1759 op de uitvoer van staartpeper, waarin het monopolie van de Compagnie gehandhaafd dient te worden. Immers in de brief van 18 april moest gerapporteerd worden dat te Batavia 47 pikol staartpeper uit Java's Oostkust in beslag was genomen. Bovendien werd bij besluit van 22 november 1763 vastgesteld dat op alle kantoren waar deze wordt afgezet, alle niet gestempelde textiel uit de Westerkwartieren geconfisqueerd moet worden. Uit de brief van het bestuur van 31 juli 1763 en het bijgevoegde rapport over het eiland Kangéan is gebleken hoe de smokkel daar welig tierde. Van het opperhoofd te Surabaja en de resident te Sumenep valt slechts de uiterste oplettendheid te eisen. In de geheime brief van 23 december 1763 kon nog geen besluit genomen worden over de voorstellen van het opperhoofd betreffende Kangéan. Daar de gewone driejaarlijkse pacht afloopt, fol. 1872 werd op voorstel van het bestuur in de brief van 5 november 1763 toegestaan dat de domeinen die de regenten als gunst zijn toegewezen, voor dezelfde waarde gedurende de volgende drie jaar aan hen overgelaten worden. Voor die domeinen die geveild worden, gelden de veranderingen die in genoemde brief zijn vermeld. In zijn aparte brief van 15 december 1763 spreekt de gouverneur de hoop uit dat de opbrengst niet zal veranderen en rapporteert hij dat de pacht van het lopende jaar is geïnd. Verder wordt verwezen naar de brieven van het bestuur van 24 maart en 9 april 1763, het antwoord daarop van 24 mei betreffende het daar opgerichte college van weesmeesters, naar de staatrekening daarvan, naar die van de boedelmeesters, de middelen voor de armen en het armenhuis en naar minder belangrijke huishoudelijke zaken. Volgt De Jonge, Opkomst X, p. 394 r. 6v. b. - p. 395 r. 16v. b. fol. 1873 Volgens de binnenkomende aparte brief van 16 december 1763 veinsde de susuhunan dat de stropende bendes slechts landlopers waren. Ondertussen is het evident dat door dit voorval de wrok tussen de susuhunan en de Mangkunegara nog groter is geworden.) 
Andere onrustige woelingen, waarvan wij in onze eerbiedige van den 10 e mey jongstleeden gewaag maakten, zijn ten eenemaal tot stilstand gebragt, wijl Praboe Joko door het volk van de vorsten zo geteisterd en in de engte gebragt is dat hij alleen met een gevolg van 40 à 50 koppen naar het ongenaekbaar Oelo Jodosche gebergte de wijk genomen heeft, en zig volgens de jongste berigten nog zeer stil in 't Malangse hieuw. Terwijl men van de regte cramans, of de bijgelovige zwervens sedert het voorjaar mede niets onaangenaams vernoomen heeft. Ja dat het met hun gedaan zij, blijkt hieruyt dat hun geweesen hoofd (Abdul Cadier genaamd) door den tijger in 't gebergte na de berigten verslonden is, zeker veroorzaakt door het gering aantal van zijn geselschap. 
Zwervens, bedoeld lijkt zwervers. 
Voor de gewone versterking van het garnizoen en wegens het overdrijven van de donkere wolken zijn naar Java's Oostkust … Het aantal wordt niet vermeld. gewone militairen gezonden. Om hen aan te sporen een nieuw dienstverband van drie en vijf jaar aan te gaan is het bestuur, evenals de twee voorafgaande jaren, toegestaan het traktement per maand te vermeerderen met drie en vier gulden voor degenen van wie het dienstverband afloopt en die nog niet de hoogste gage krijgen. De opperkoopman Abraham Christoffel Coertsen, koopman Matthijs Willem de Man en onderkoopman Isaac Constantijn Martheze zijn overleden. Tot gezaghebber van de Oosthoek fol. 1875 is Henrik Breton aangesteld met als titel secunde van het gouvernement. Personalia. Wegens veel schrijfwerk op de secretarie is een aparte secretaris van justitie aangesteld. In plaats van De Man is de koopman en eerste administrateur in het provisiemagazijn te Semarang Isaac Reijnst tot resident te Tegal benoemd. Personalia. fol. 1876 Personalia. De kapitein van de militie te Semarang Jan Christiaan Fiedler is overleden. Personalia. 
Cheribon fol. 1877 Aan contanten is dit jaar ƒ 120. 225,- naar Cheribon gezonden, aan koopwaren en benodigdheden ƒ 54. 610,-, of samen voor ƒ 174. 835. Daarvandaan is ontvangen 2. 648. 437 1/2 lb koffiebonen, 11. 750 lb indigo, 32. 375 lb katoenen garen, 46. 000 lb zwarte peper, 138. 600 lb rijst, 3 1/4 lb ruwe zijde en een aanzienlijke partij houtwerk, samen t. w. v. ƒ 346. 331. Wat onder Java's Oostkust over de suiker is gezegd, wordt niet herhaald, maar er wordt wel op gewezen dat volgens de brief van de resident van 22 juni 1763 de indigo zowel in kwantiteit, als kwaliteit slecht is geweest. Door de zware regens in het vorige jaar zijn veel tuinen vernield en was het rivierwater zeer modderig. Er is goede hoop dat de oogst van dit jaar het tekort van het vorige opvangt, tenminste de regenten beloofden daarvoor hun best te zullen doen. In de brief van 6 september 1763 is geschreven te letten op het nakomen van deze belofte, dat men in tegenstelling tot verleden jaar wel tevreden was met de geleverde 36 balen katoenen garen, maar liever ook een verbetering in de soorten had gezien. Het is bekend dat dit geleidelijk gaat en dat bij de inlander vriendelijke aansporing het beste werkt. fol. 1878 Men laat dit over aan de tijd en het nodige toezicht, waaraan, zo beloofde resident Pieter Cornelis Hasselaar, geen gebrek zal zijn. Daarvan wordt resultaat verwacht. Als er schepen beschikbaar waren, zijn de genoemde goederen met spoed afgehaald. Het is wonderlijk en zonder bekende oorzaak dat er dat jaar te Cheribon en tweemaal te Indramaju brand is geweest. In die laatste plaats liepen de pakhuizen groot gevaar. Wat de belastingen en vergoedingen betreft zijn door lang liggen onbruikbaar geworden duigen voor kruitvaatjes voor rekening van de posthouder en vlotmaker gelaten. Een betoog door de gemachtigden van de gewezen resident Seneca Ingerssen heeft er niet toe geleid van de besluiten van 31 december 1760 en 25 september 1761 af te wijken. Hij blijft belast met ƒ 3631 uitgegeven voor reparatie, dan wel verbouwing van het in 1760 zeer bouwvallige pakhuis te Indramaju. Hij had het zelf pas in 1755 gesticht. Dit wordt uitgebreid behandeld fol. 1879 in het besluit van 22 november 1763, waarin ook de argumenten van die gemachtigden voor hun verzoek zijn vermeld. Uit de staatrekening, en wat bij de brief van 24 oktober 1763 is gevoegd, blijkt dat de inkomsten in het laatste boekjaar ƒ 93. 304 hebben bedragen, ofwel ƒ 29. 304 meer dan genoemd in de memorie van bezuiniging. De uitgaven waren ƒ 17. 441, ofwel ƒ 2904 minder dan in die memorie. Hierover is in de brief van 15 november tevredenheid betuigd om zo tot het behartigen van het belang van de Compagnie aan te sporen. In het boekjaar 1761/62 was het saldo ƒ 2774 beter, namelijk ƒ 194 minder uitgaven en ƒ 2580,- meer inkomsten. De inkomsten zouden het boekjaar 1762/63 nog minder zijn geweest, als men bij het besluit van 11 augustus 1763 de vereiste winst op het ijzer niet met 25 % had verlaagd door de hoogte van de inkoopsprijs van 75 % op 50 % te stellen. Dat geeft op de waarde in Nederland nog een winst van 87 1/2 Onbewust van het bevel bestelde de resident voor het lopende boekjaar fol. 1880 geen ijzer en ook geen textiel, omdat volgens de kooplieden het ene door het andere van de hand moest gaan en zij daarvan slechts nadeel verwachtten. Toen de resident het genoemde bevel had ontvangen, heeft hij in zijn brief van 30 november 1763 ijzer en textiel besteld. Die bestelling zal zoveel mogelijk uitgevoerd worden. De inkomsten van de domeinen, die evenals op Java's Oostkust nu voor drie jaar vepacht worden, zullen volgens de inkomende brief van 17 september aanzienlijk dalen, doordat de pachters er de laatste twee jaar verlies op hebben geleden. Niemand heeft deze als gunst gewenst, en in de brief van 15 november moest zelfs toestemming gegeven worden om geheel van de verpachting van de pitjes af te zien. De pachters, die daar grotendeels hun inkomsten uit halen, moesten door de lage prijs de productie daarvan achterwege laten.) 
Deze verliezen op de pagten zullen inmiddens zo reëel niet zijn als in den eersten opslag wel schijnen zal, omdat den overwalschen handel, die men geen reeden heeft om met goede oogen aan te zien, zeer apparent daar door in Chinase waren (welke de jongsten aldaar aanbrengen, en vandaar Cheribon en elders buyten Batavia vervoerd werden) zal vervlauwen en dus allengskens de vaart der jonken op gedagte overwal, is het niet in het geheel tenminsten voor een gedeelte, difficiel maken. En daarom hebben wij ook bij ons besluyt van den 29 e maart aan den Bataviaschen pagter van 't kerven der Chineese tabak per missive gegeven om van dit gewas, dat daar van elders, als dese hoofdplaats ingevoerd word, ook 10 percentos te laten heffen en dus buyten de 2 rds. per picol die den Cheribonsen pagter ervan geniet. Hetwelk in zijn samenhang nader consteerd uyt de aankomende brief van den 21 e julij en ons antwoord van den 6 e september anno passato. 
Jongsten bedoeld lijkt jonken. 
De laatste zal ook verminderen, doordat op voorstel van de resident werd besloten de roeigalei, die daar van geen nut is, naar Batavia te laten komen. Omdat ze onbruikbaar was, is deze voor de sloop verkocht. Volgt De Jonge, Opkomst X, p. 395 r. 20v. b.- p. 396 r. 12v. b. 
Bantam fol. 1883 De verwerving van peper is in Bantam het belangrijkste. Het vorige boekjaar viel die niet zo slecht uit als in de brief van 31 december 1762 was geschreven. In de brief uit Bantam van 4 januari 1763 werd gemeld dat er nog een voorraad van 800 bahar was, wat met de verscheepte 1. 909. 500 pond op 2. 209. 500 pond uitkomt. Dit is 262. 500 pond meer dan de oogst van 1761. Daarop is geantwoord dat men niets diende na te laten om ieder jaar een toename te bereiken. Dit jaar is te Batavia maar 2. 086. 500 pond aangevoerd. Evenwel moet bij wat verworven werd een restant van 589. 875 pond gerekend worden, die iedere dag met de Borssele wordt verwacht, zodat men op de aanzienlijke partij van 2. 376. 375 Dit getal is onduidelijk; 2. 086. 500 + 589. 875 = 2. 676. 375. uitkomt. Dit is 166. 875 lb meer dan in 1762. Dit is zeer aangenaam en doet hopen dat de maatregelen die dat jaar zijn genomen, effect sorteren. Daarbij is niet alleen, fol. 1884 zoals in de generale missiven van 5 mei en 18 oktober 1763 werd bericht, voor de Lampongse districten gezorgd, maar ook voor Bantam zelf. Volgens de brieven uit Bantam van 1 juli, 15 augustus en 29 oktober 1763 hebben een dienaar van de koning en één van de Compagnie de pepertuinen aan de zuid- en westkant geïnspecteerd. Zij constateerden dat er 409. 557 vruchtdragende en jong aangeplante struiken waren en dat er een terrein voor 1. 681. 060 was, wat op ruim 2 miljoen ranken uitkomt. Gewoonlijk leveren 100 bomen 1 bahar, of 375 lb op. Over zeven à acht jaar, als alle bomen vruchtdragen, kan dat met Gods zegen 7 1/2 miljoen pond per jaar opleveren. Uit de Lampongse districten kwam de laatste tien jaar gemiddeld 1. 575. 000 lb per jaar, wat vijfmaal minder is dan uit Bantam. fol. 1885 Men twijfelt er niet aan dat de koning van Bantam er uit eigen belang alles aan zal doen om volgens het plan de peperoogst in zijn landen te verbeteren. De maatregelen vermeld in de brieven van 1 juli en 15 augustus 1763 voldoen daaraan.) 
Zo hebben wij egter, als kunnende de natuurlijke logheyd van den Javaan, bijzonder omtrend een werk waarvan hij niet aanstonds de vrugt van zijn arbeyd ziet, als een zaak van groot belang gerecommandeert dat tenminsten alle jaaren eens een generalen opneem geschied door een gequalificeerd minister van den vorst ten bijweesen van een Compagnies dienaar, dat voorts een specificq boek gehouden worde, zo in 't Javansch als Nederduyts van de negorijen waarin de thuynen leggen, wie er de hoofden van zijn, het getal van het volk dat onder hun sorteerd, hoeveele jaren de oude boomen vrugten gedragen, en de jonge gestaan hebben. Waarvan de principale hoofden die aan 't hof resideeren steeds kennisse nemen en des gerequireerd wordende telkens den rijxbestierder en commandeur er verslag van moeten doen. Hebbende de koning gedreigd dat de nalatige zijne landerijen verbeurd verklaard zoude werden. 
Het is gebleken dat het nuttig is geweest de koning te steunen, zoals in de brief van oktober is beschreven. fol. 1886 Verder wordt verwezen naar de geheime brief van 13 juli 1763. Want commandeur Thomas Schippers verzocht in zijn aparte brief van 18 oktober namens de koning dat deze de jaarlijkse aflossing van 12. 000 Spaanse realen van zijn oude schuld, waarvan de eerste termijn eind september verstreken was, tegelijk met de tweede en laatste termijn in maart 1764 zou mogen voldoen. Eerst is door te zwijgen getoond dat men het liever anders wilde, later is de commandeur opgedragen dat, indien maar enigszins mogelijk, op een nette wijze te weigeren, zodat de afspraak over de aflossing niet wordt veranderd. Verder wordt verwezen naar het geheime briefje van 31 december 1763 naar Bantam, waarin uitsluitend het wegzenden van de broer van de koning, waar deze, omdat hij hem niet langer kon verdragen, om had gevraagd, wordt toegestaan. Overigens heerst er slechts rust. Naar Bantam is aan contanten voor ƒ 303. 842,- verstuurd, exclusief ƒ 975 ontvangen op assignaties, fol. 1887 en ƒ 41. 240 aan diverse benodigdheden en bouwmaterialen, samen uitmakende ƒ 346. 057,-. De ontvangen peper, inclusief de 48. 750 pond die als geschenk werd ontvangen, heeft ƒ 271. 767 gekost, waaraan nog ƒ 736,- moet worden toegerekend, samen ƒ 272. 503. De staatrekening van het afgelopen boekjaar in de brief van 14 oktober 1763 ziet er niet gunstig uit. De uitgaven inclusief de Lampongse districten bedroegen ƒ 81. 302, ofwel ƒ 10. 765 meer dan in 1761/62. De inkomsten waren maar ƒ 7172, of ƒ 2499 minder dan in genoemd jaar. Het laatste zegt echter niets, want de stapel van de handel moet te Batavia blijven. Wat dus Bantam tekort komt, wordt te Batavia weer ontvangen. De bestelling dit jaar van textiel voor de verkoop is daarom niet uitgevoerd. De uitgaven betroffen aanzienlijke reparaties en vernieuwingen van vestingwerken en gebouwen in het fort Speelwijk, namelijk de opbouw van een geheel vervallen bolwerk, van een gordijn, diverse verbeteringen aan een ander bolwerk en de kruitkelders. De onvermijdelijkheid van deze herstelwerkzaamheden fol. 1888 wordt besproken in de besluiten van 12 juli en 16 augustus 1763, waar naar verwezen wordt. Er is niet nagelaten om het bestuur aan te sporen zuinig te zijn met algemene uitgaven en met die voor reparaties en om er spoed mee te betrachten. In de brieven van 30 juli en 16 september 1763 is toestemming gegeven om de redoute Carrangantoe, die van geen nut was en kostbare reparaties vereiste, af te breken. In de tweede brief is de bezetting te Lampong Semangka tot 1 sergeant en 18 militairen teruggebracht. Dat is bij rust en vrede voldoende. Het bestuur is opgedragen aan een assistent. De aanstelling van commandeur Thomas Schippers is reeds in de brief van 18 oktober 1763 gemeld. Personalia. 
Batavia fol. 1889 Wat de Hoge Regering betreft is op 22 november 1763 nog eens bevestigd dat de schepen die uit de Westerkwartieren komen, door leden van de Raad van Justitie doorzocht zullen worden. Schepen uit Ambon en Banda, en met opium uit Bengalen, en die waarop een lid van de Hoge Regering aankomt, worden op grond van het besluit van 18 oktober 1737 niet gevisiteerd. Ter wille van een gelijke behandeling is besloten om ook de schepen uit de Westerkwartieren niet door leden van de Raad van Justitie te laten doorzoeken, en in het bijzonder niet het schip waarmee de raad extraordinaris Louis Taillefert uit Bengalen wordt verwacht. De twee secretarissen mr. Iman Willem Falk en Paulus Godefridus van der Voort hebben sinds hun voorlopige aanstelling op 4 juni en 12 september 1763 hun taak nauwlettend en volkomen naar genoegen vervuld. Daarom wordt nadrukkelijk verzocht dat ze, als vanouds en fol. 1890 volgens het door de Heren XVII goedgekeurde reglement, vanaf hun provisionele aanstelling de gage van ƒ 150,- krijgen. Evenals hun opvolgers zullen ze dan de bij dit reglement verhoogde gage genieten. Aan de Raad van Justitie is een extract uit de brief van Heren XVII van 11 november 1762 overhandigd. Vanaf de ontvangst daarvan op 4 juni 1763 is de gage van het lid mr. Hendrik Adriaan Lokman op ƒ 200,- per maand gesteld. Per 24 juni 1763 is ook die van mr. Petrus David Prud'homme daarop gesteld. Hij was toen net aangekomen en op 21 juni bij de Raad van Justitie geïntroduceerd. Op zijn verzoek werd hij overeenkomstig de wens van Heren XVII op 24 juni tot ordinaris lid benoemd. Hij overleed echter reeds begin december 1763. Personalia. fol. 1891 Personalia. Door sterfgevallen bestaat de Raad van Justitie slechts uit de president en de vier ordinaris leden Jacobus van Haaften, P. Poelman, Dirk Joan Dibbetz en Hendrik Adriaan Lokman, zodat er zes leden ontbreken. Omdat buiten het lid extraordinaris Mullier er volgens de belofte in de brief van Heren XVII van 2 april 1763 nog maar twee leden in plaats van het overleden lid Nicolaas van Landschot en het lid Donker dat ontslag nam, verwacht worden, verzoekt men dat er spoedig drie leden worden gestuurd. Hoewel er vier geassumeerde leden zijn, kan nu en dan bij ziekte het strafrechtelijke werk niet voortgaan. Er is, zoals het besluit van 19 maart 1762 heeft voorgeschreven, voor de Raad van Justitie en het College van Schepenen een nieuwe salarislijst opgesteld. Voor de secretarissen en klerken fol. 1892 van deze justitiële raden, voor die van Heemraden en die van Huwelijkse Zaken, voor boedelmeesters, notarissen, procureurs en colliciteurs zijn op voorstel van de gouverneur-generaal bij besluit van 3 mei 1763 in deze lijst enige veranderingen aangebracht. Opdat ieder die het aangaat zich er aan kan houden, is deze salarislijst in druk uitgegeven. Uit de bijgevoegde exemplaren valt op te maken welke maatregelen tot handhaving zijn genomen. Om de methoden die zijn uitgedacht om hun zakken te vullen tegen te gaan, is bij besluit van 15 december 1763 een nadere interpretatie van deze lijst vastgesteld. Op 23 augustus 1763 brachten de weesmeesters als administrateurs in de boedel van het lid van dat college mr. Nicolaas van Landschot, die op 12 februari 1762 was overleden, onder de aandacht van de Hoge Regering dat zij op 9 juni 1762 door de advocaat Carel Philip Johan Schippers waren aangesproken voor rsd 940 ten laste van die boedel. Hij eiste dat als salaris voor zijn diensten in het proces van Van Landschot tegen de administrateurs van de boedel van diens vader. fol. 1893 Dat proces is al drie jaar geleden beëindigd. Na advies van het lid van de weesmeesters, mr. Hendrik Adriaan Lokman, op wie een derde van die vordering rustte, is deze op 30 juni 1762 door de weesmeesters afgewezen, daar artikel 23 van de Bataviase Statuten voorschrijft dat procureurs hun salaris en gedane verschotten binnen een jaar na een uitspraak, of afbreking van een proces moeten opeisen. Desondanks heeft Carel Philip Johan Schippers bij plakaat van 20 juli 1762 zijn vordering bij het College van Weesmeesters betekend en op 17 augustus 1763 zijn de weesmeesters en Hendrik Adriaan Lokman bij aparte vonnissen veroordeeld Hoewel het niet expliciet wordt vermeld, moet dit wel een vonnis van de Raad van Justitie zijn. tot voldoening van de vordering met kosten en renten. Op het verzoek van de weesmeesters om de uitvoering op te schorten is dat door de Hoge Regering geëist en is er om uitleg van het vonnis gevraagd. fol. 1894 Dit is op 8 september 1763 ontvangen. Daarin werd de opschorting afgewezen, omdat het de loop van het recht zou stuiten, en in het bijzonder omdat de weesmeesters revisie van het vonnis hadden gevraagd. Vooral om het laatste heeft de Hoge Regering het daarbij gelaten en is de opschorting van het vonnis beëindigd. Op verzoek van de raad ordinaris Jeremias van Riemsdijk, die zich als president weesmeester van stemming had onthouden, is bij het desbetreffende besluit van 8 september aangetekend dat de weesmeesters uitsluitend om revisie hadden gevraagd, omdat ze onzeker waren of de Hoge Regering binnen de gestelde termijn van tien dagen na het vonnis zou vergaderen en het er tevens op leek dat het vonnis in strijd met de Bataviase Statuten was. Eigenaars van lijfeigenen die worden opgepakt wegens delicten waarop lijfstraffen staan, weigeren vaak het door hen verschuldigde opvangloon te betalen. fol. 1895 Omdat ze moeilijk verplicht kunnen worden te betalen voor slaven over wie zij niet meer kunnen beschikken, is op voorstel van de gouverneur-generaal op 1 november als compromis besloten dat het opvangloon ten laste van de officier van justitie komt onder wiens jurisdictie de eigenaar of eigeneresse van de slaaf valt. Maar als ze de slaaf terugkrijgen, dan moeten ze het opvangloon wel betalen. De premie voor het oppakken van vrije personen zal ten laste van de Compagnie komen, maar als het mensen betreft die alleen domesticqelijk' gestrafd worden, dus na de straf op vrije voeten komen, dan blijven ze in hechtenis totdat ze de premie hebben betaald, of die voor hen is betaald. Voor de openbare veiligheid is het opvangloon voor vrije personen, of voor lijfeigenen die voor een crimineel feit op de vlucht zijn, gesteld op tweemaal van dat wat ervoor in het plakaat van 13 december 1754 staat. Bij resoluties van 13 en 16 december 1763 zijn de uit Palembang teruggezonden konstabelsmaat fol. 1896 Eduard de Tireltas en soldaat Herman Lausche aan de ad- imterim advocaat-fiscaal uitgeleverd. Ze waren met de burger Charles Laugier, die verscheidene personen daar in totaal voor ƒ 96. 000,- had opgelicht, gedeserteerd. Ook overgeleverd is onderkoopman Christiaan Ernst van Sijffert. Hij was van Sumatra's Westkust opgeroepen. Volgens de brief van het bestuur te Padang van 31 oktober 1763 had hij als gewezen resident van Airhadji een tekort van ƒ 68. 902 op voorschotten voor textiel, waarop weinig vooruitzicht was dat het ingevorderd kon worden. Ook uitgeleverd aan de advocaat-fiscaal is boekhouder Coenraad Meertensz die bij het transport op de kas te Baros ƒ 19. 871 tekort kwam. Evenals die van Van Sijffert uit Padang zijn zijn goederen in beslag genomen. Zij zijn om weglopen te voorkomen en om af te schrikken van zulke nonchalante, zo niet oneerlijke praktijken, in militair arrest genomen. Bij besluit van 15 april 1763 is ƒ 817 wegens tekorten en revisiegelden, boeten etc. door de secretaris van de Hoge Regering in de kas van de Compagnie gestort. Mutaties in het College van Schepenen fol. 1897 bij besluiten van 27 mei, 1 en 15 juli. De president en enige leden zullen nog een jaar aanblijven, omdat de vice- president en een lid ziek zijn. Bij besluit van 4 juni 1763 is een baljuw benoemd. Besluit van 6 juni 1763 over het werk aan de protocollen. fol. 1898 Besluit van 7 juni 1763 over mutaties bij het College van Weesmeesters. Bij besluit van 18 februari 1763 is ƒ 136. 818 van het restant van de rekening van onbekende erfgenamen overgeschreven naar de kas van de Compagnie. Daaronder was ook de aan de heer van het land vervallen deel in de boedel van Anna van der Burg, waarvan in de missive van 31 december 1762 al melding is gemaakt. Per eind augustus 1763 bedroeg het kapitaal van de wezen ƒ 5. 371. 689, waarvan ƒ 3. 415. 054 rente geeft. In 1761/62 bedroegen de inkomsten van het College van Heemraden ƒ 71. 502 en de uitgaven ƒ 54. 593, waardoor het kapitaal met ƒ 16. 909 is toegenomen en per eind augustus 1762 volgens besluit van 17 mei 1763 ƒ 120. 911 heeft bedragen. Het kapitaal van de Bank Courant en de Bank van Lening fol. 1899 bedroeg per eind december 1762 ƒ 2. 855. 200. Bij besluit van 18 februari 1763 is een wijziging van een commissaris bij deze instelling doorgevoerd. Bij besluit van 22 februari 1763 is vastgesteld dat op de vorderingen die de secretaris en de bode van het College van Commissarissen van Huwelijkse en Kleine Rechtszaken aan verschot en salaris op de procureurs en solliciteurs die voor dit college werkzaam zijn hebben, nadat deze na gecontroleerd en goedgekeurd te zijn door de commissarissen, door hen zonder procederen, evenals andere declaraties van onkosten en salaris, na een laatste aanmaning om te betalen, beslag gelegd kan worden. Op 7 juni 1763 zijn de president en leden van genoemd college in hun functie gecontinueerd. Mutaties bij boedelmeesters bij besluiten van 8 april en 6 september 1763. fol. 1900 Op 7 juni 1763 bleek dat door meer uitgaven dan inkomsten het kapitaal van dit college van ƒ 281. 419 per begin september 1761 verminderd was tot ƒ 274. 606 per eind augustus 1762. Bij besluiten van 1 februari, 15 april, 1 en 22 november 1763 is het salaris van de stadschirurgijn, te betalen uit de stadskas, op rsd 300,- per jaar bepaald. Dat werd, omdat het elders de gewoonte was, bij aanstelling van een nieuwe chirurgijn door hem gevraagd. De vertalers uit het Javaans en Maleis, die buiten hun gage en kostgeld niets verdienen, is ter stimulering het ambt van waagmeester toegekend. Bij notulair besluit van 23 september 1763 is aan College van Schepenen gevraagd hoe de stadsgrachten op een betere manier zouden kunnen worden uitgebaggerd. Deze hebben geantwoord dat de gevolgde methode de beste is en dat ze er mee zullen voortgaan. Daar is mee ingestemd, als de commissarissen van de schepenen er goed op zullen toezien dat de aannemers de voorschiften nakomen, en daarover rapporteren fol. 1901 aan de president van het College van Schepenen.) 
Teneynde hierdoor zoveel mogelijk het infecteeren der lugt door schadelijke dampen te verhoeden, als een overbekende oorspronk van algemeene ziektens, en waarvan men inzonderheyt dit jaar, mits de ongemeene langduurige droogte in d' oostmousson, de droevige en jammerlijke ondervinding beproefd hebben. Alzo geduurende hetzelve alleen aan 's Compagnies dienaaren, zo gequalificeerdens als gemeene, zijn ten grave gedaald 1840 personen, met nog 225 Europese en inlandse burgers, 281 vrouwen, 304 kinderen, mitsgaders voor zoverre men heeft kunnen nagaan 957 mahumedanen, 1115 Chineesen, en 1349 slaven, die tezamen een beklaaglijk getal van 6071 komen uyt te maken. 
Het College van Schepenen heeft voldaan aan het verzoek te rapporteren. Op zijn verzoek van 23 september 1763 om een halve maand huishuur te mogen heffen werd besloten om een kwart maand toe te staan van de bewoners binnen de stad en in de zuider voorstad, alsmede in de Chinese kampong. Dit moet de stadskas steunen. Als het te weinig mocht zijn, wordt er nader over beslist. Ook is ingestemd met de aanbesteding van het repareren en schoonhouden van wegen en straten binnen, fol. 1902 en gedeeltelijk buiten de stad, wederom voor drie jaar tegen rsd 330,- per maand. Het College van Schepenen bekostigt deze werkzaamheden. Bij besluit van 22 november 1763 is, in plaats van de overleden notaris Hendrik Abraham Möller, de koopman Matthijs Diderik van Haak benoemd. Deze was bij besluit van 25 november 1762 met stilstand van gage uit Ternate opgeroepen. Omdat er geen Europese vroedvrouwen zijn, wordt verzocht er zo spoedig mogelijk twee te zenden. De uitgaven van de Gereformeerde Kerk in 1762 waren ƒ 24. 822 en de inkomsten ƒ 15. 904, zodat het negatieve saldo ƒ 8918 bedraagt. Per eind december 1762 bedroeg het kapitaal ƒ 24. 984. Onder de uitgaven was ook ƒ 2837, ontvangen aan stoelen- en bankengeld in de Hollandse kerk, dat bij besluit van 29 april 1756 voor het bejaardenhuis te Semarang was bestemd. fol. 1903 Maar zoals in de brief van eind december 1762 onder Java's Oostkust is bericht, zijn de uitgaven daarvoor verminderd. Omdat het hele bedrag niet meer nodig is, werd op 1 februari 1763 besloten maar de helft van het stoelen- en bankengeld naar Semarang over te maken. Raad extraordinaris Pieter Haksteen is als kerkmeester opgevolgd door baljuw Johannes Vos. Op 18 maart 1763 wees de kerkenraad erop dat, voordat het Heilig Avondmaal bij besluit van 31 [sic] april 1762 werd verschoven, de begrafenis van Christus altijd voor Pasen, waarop het Heilig Avondmaal viel, werd herdacht. De raad stelde daarom voor de vrijdag voor Pasen als een feestdag in alle kerken te vieren. Geantwoord is dat het initiatief van de raad daartoe met grote instemming was goedgekeurd. Ook is met veel genoegen vernomen dat de predikant van Onrust, Arnoldus Arends, op verzoek van de gemeente op het eiland Purmerend fol. 1904 daar op de tweede dag van Pasen, Pinksteren en Kerstmis zou willen komen preken. Daar Arends kort daarop is overleden, konden de beklagenswaardige mensen daar er niet van profiteren. De officieren van justitie te Batavia is 
opgedragen nauwkeurig te letten op de handhaving van de plakkaten tegen de uitoefening van de roomse leer aldaar. Bij besluit van 26 april was daarover enige twijfel geuit. Op een extract kerkelijke resolutie van 13 juni 1763 met het verzoek om maatregelen te nemen tegen het binnendringen van missionarissen in het gebied van de Compagnie, werd op 17 juni besloten het verbod op toelaten van roomse geestelijken, behalve in gebieden waar ze van oudsher geduld werden, te vernieuwen. De besturen, in het bijzonder in de Westerkwartieren, zal geschreven worden dat ze scherp moeten letten op het binnendringen van zulke geestelijken. fol. 1905 Dat is geschied en daarmee werd aan de bedoeling van de synode van Noord- en Zuid-Holland voldaan. De omstandigheden hebben ruimschoots aanleiding gegeven om op 13 september 1763 te bepalen dat de gewone jaarlijkse dank- en bededag op 12 oktober zal worden gehouden, maar wegens de droevige omstandigheden is er op voorstel van de gouverneur-generaal op 16 december voor 28 december een verbodsdag Verbodsdag, dag voor de eredienst, waarop geen werk mag worden verricht. vastgesteld met de bedoeling dat de hemel zijn straffende hand in zegeningen verandert. Van de predikanten is geëist dat zij in iedere dienst om de genade van de Heer smeken. Gods onverdiende zegeningen in dit jaar moeten aanzetten tot bevordering van het christendom en van de welvaart van het land. fol. 1906 Onder de predikanten is ds. Wiardus Bernardus Hommes die Portugees spreekt naar Batavia opgeroepen om, naast twee anderen, de twee Portugese kerken te bedienen. Als zijn vervanger te Nagapattinam is ds. Gebhart beroepen, die net uit Nederland was aangekomen. In plaats van de naar Ambon overgeplaatste ds. Wolter Hendrik Tenkinck is ds. Johannes Bernardus Grimmelius te Banda bevestigd. In plaats van de reeds gerepatrieerde ds. Sijbrandus Columba is als permanent predikant in de Nederduitse gemeente te Batavia de reeds van Ceylon aangekomen ds. Johannes Jacobus Meijer gekozen. Ds. Franciscus Hadorn is als oudste predikant buiten beroep aangewezen om, zonder dat dit gevolgen heeft, bij overlijden of vertrek van collega's in te vallen, omdat hij de gemeente bij ziekte of ander ongerief reeds goed heeft gediend. Het verschil in beloning van een gewoon en een buitengewoon predikant is zo gering, dat men daarvoor geen predikant hoeft aan te houden. fol. 1907 Daarom is bij het overlijden van ds. Arnoldus Arends geen ander permanent leraar op Onrust aangesteld. Bij besluit van 25 oktober 1763 is vastgesteld dat, zolang er zeven zijn, de dienst daar door één van de Nederduitse predikanten te Batavia wordt waargenomen. Men hoopt dat Heren XVII deze maatregelen goedkeuren. Door de gewezen secretaris van het College van Schepenen Johannes Vos, is bij besluit van 7 juni 1763 ƒ 1646 aan de diaconie gegeven uit insolvente boedels waarop niemand aanspraak heeft gemaakt. Per eind december 1761 was het kapitaal voor de armen ƒ 154. 224. Door meer inkomsten dan uitgaven was het per eind december 1762 ƒ 167. 494 en met het credit van ƒ 113. 513, volgens het besluit van 12 augustus 1763, het bedrag van ƒ 281. 007. Wat de hospitalen aangaat is op 20 juni 1763 uit een bericht van raad ordinaris Jeremias van Riemsdijk, als eerste buitenregent van de godshuizen, gebleken dat er geen jongemannen meer zijn die tot chirurgijn moeten worden opgeleid en dat de informator Informator, leraar, instructeur. Johan George Batenhausen fol. 1908 wel gemist kan worden. Hij is daarom ontslagen om elders als opperchirurgijn te gaan dienen. Op 14 oktober is met betrekking tot het besluit van 16 maart 1762 vastgesteld om alle ongeneeslijke patiënten te laten repatriëren, of desgewenst in het buitenhospitaal te laten verzorgen. Aan vijf soldaten werd het eerste toegestaan, hoewel drie een tekort op hun soldijrekening hadden. Men vond die schade dragelijker dan de soldijen voor die ongeschikte dienaren. Het kapitaal van het leprozenhuis bedroeg per 1 juli 1762 ƒ 107. 629,-. Door meer uitgaven dan inkomsten was het per 1 juli 1763 verminderd tot ƒ 103. 885. Dit blijkt uit het besluit van 9 augustus. De lutherse gemeente zat in het afgelopen jaar door het overlijden van ds. Henricus Hollenhagen zonder dominee. Jan Hendrik Lopke, die als soldaat uit Nederland was gekomen, hield in het begin van het jaar tot genoegen 
van de volgelingen van de Augsburgse confessie een proefpreek. fol. 1909 Het kon niet geweigerd worden dat hij deze gemeente als proponent ging dienen. Hij gedroeg zich steeds goed. Met de onlangs aangekomen predikant Jan Meulman zal hij deze gemeente dienen. Het kapitaal van deze kerk was per 1 januari 1761 ƒ 14. 006. Door meerdere inkomsten dan uitgaven, waaronder de tontine Tontine, kapitaal of kapitaalverzekering. die naar Nederland werd overgemaakt, bedroeg het per 31 december 1762 ƒ 16. 851. Nadere informatie geven de besluiten van 14 januari en 5 juli 1763. Het gebruik van geld is in de brief van 18 oktober 1763 uitgebreid behandeld. Bij besluit van 27 mei 1763 zijn de keizerdaalder, zilveren Louis en Franse kroon op 60 stuiver gesteld, omdat de keizerdaalder volgens een opgave in 1760 uit Bengalen daar voor ƒ 3,-, 18 1/5 was verkocht. De Franse kroon is nog beter in gewicht en allooi. Het ingewisselde is dan ook naar Bengalen gezonden. Zoals vermeld onder Ceylon, fol. 1910 zal daarheen in januari 1764 ƒ 120. 000,-, of meer, aan dukatons worden gezonden om voor duiten in te wisselen. Wat van die koperen munt werkloos te Cochin ligt, moet zoals onder dat kantoor reeds gezegd, naar Ceylon gestuurd worden en de rest naar Batavia, hoewel het niet zoveel is. Zoals in de oktoberbrief vermeld, was met het besluit van 9 augustus 1763 geprobeerd om, van die voorheen door de grote hoeveelheid ervan zo ongewilde munt, wat in voorraad te krijgen, maar uit de besluiten van 15 en 22 november blijkt dat aan de grote vraag op Java's Oostkust niet voldaan kon worden. Zoals onder dit gouvernement reeds werd gezegd, is deze koperen munt daar zeer in omloop. Daarom wordt boven het geld dat in in oktober werd besteld, voor 1765 nog twee ton aan koperen duiten gevraagd, wat met dat voor 1764 besteld op vier ton uitkomt. Men brengt onder de aandacht fol. 1911 dat Bengalen behoorlijk van geld moet worden voorzien. Uit de resolutie van 16 december 1763 blijkt dat er weinig kans is het nodige baar zilver in voorraad te krijgen en de ropia's die uit Surat door verwerving op Malabar en Ceylon worden verwacht, zullen ook niet overvloedig zijn. Daarom is besloten bij particulieren 80. 000 Perzische ropia's tegen 28 stuiver het stuk in te kopen, daar ze te Surat nog met voordeel om te zetten zijn.) 
Den inkoop heeft dit jaar bestaan in 726. 202 1/6 schats marcq stofgoud 
59. 387 lb. Japansch plaatkoper 1. 100. 933 ,, Bancas tin 1029 ,, ordinaire witte benzuin 9694 1/4 ,, cattoene gaaren, in soort 216 ,, Mallabaarsche kardemon 22. 937 1/2 ,, Javasche kurkuma 2340 ,, Bourbonsche coffijboonen 758. 143 ,, Jaccatrasche dito 30. 000 ,, Cheribonsche dito 607. 305 ,, zwarte peper van diverse plaatsen 349 1/2 ,, witte peeper 22. 701 1/2 ,, cubebe, of staartpeper 153 1/2 ,, lange peper 3145 ,, Bimas sappanhout 6118 ,, Siams sappanhoud 5000 ,, Bengaalse salpeter 287. 418 ,, kandijsuyker 6. 548. 930 ,, poedersuyker 21. 000 ,, dubbelde bossen bindrottings 5212 pees kiate kisten of baya 10. 560 ,, leedige kopere kisjes 51. 000 ,, stroozakken 5100 ,, stroomatten 575 ,, buffelshuyden 200 ,, vellen kalfsleer 28 kelders gedistileerde wateren inlandsch, 
en eenige verdere kleynigheeden tezamen tot een bedragen van ƒ 1. 482. 606, 15,- . 
Op aanraden van de net uit Japan teruggekeerde dienaren is besloten om 700 pikol staafkoper tegen rsd 30 het pikol, of zoveel als eerder voor plaatkoper werd betaald, over te nemen. Omdat de keizer het quotum op 11. 000 kistjes had bepaald, konden de Japanners het staafkoper wel aan particulieren, maar niet aan de Compagnie verkopen. De verkoop bedroeg in dit jaar ƒ 1. 260. 052, waaronder ƒ 698. 322 aan textiel die volgens de besluiten van 9 augustus en 23 september 1763, voor zover ze deugdelijk en onbeschadigd was, fol. 1913 
een fraaie winst heeft opgeleverd. De overige artikelen waren: 210 kisten opium, 1250 lb kruidnagels, 875 lb nootmuskaat, 62. 500 lb zwarte peper, 313. 750 lb Bangka's tin, 5217 lb plaatlood, 18 lb balen katoenen garen voor dagelijks gebruik. Verder zijn er diverse beschadigde en onbeschadigde manufacturen, en geconfisqueerde goederen, edelstenen etc. verkocht. Voor de in- en afschrijvingen, belastingen en vergoedingen op geleverde ladingen wordt kortheidshalve verwezen naar de besluiten van 11 januari, 1 en 18 februari, 1, 15 en 22 maart, 15 en 29 april, 17 en 27 mei, 17 juni, 5 juli, 13 september, 14 en 28 oktober, 4 november, 1 en 20 december 1763. In het bijzonder wordt aandacht gevraagd voor de besluiten van 28 maart, 2 en 14 juni, 12 juli, 12 augustus, 6 september, 28 oktober, 4 en 15 november en 15 december 1763. Daarbij werd vastgesteld dat besluiten over belastingen en ontheffingen, in- en afschrijvingen op de respectievelijke buitenkantoren pas genomen zullen worden nadat de visitateur-generaal zijn rapport over de bevindingen in de negotieboeken heeft uitgebracht. fol. 1914 Posten die spoed vereisen vallen daar buiten. De Gecommitteerden tot de Directe Handel op China hielden zich in hun brief van 3 september 1762 uitgebreid bezig met de buitengewone tekortkomingen die het tin en de peper bij verkoop in China hebben vertoond. Daarop is in oktober 1763 geantwoord. Na rijp beraad is besloten om, zowel te Batavia als op de buitenkantoren, bij het wegen van ontvangen stukgoederen na tien wegingen het gewicht naar de andere schaal te verplaatsen. Dit is ter aanvulling op het bevel van 14 november 1696 om na vijftig maal wegen te wisselen. Als men voortdurend op dezelfde wijze weegt, slijt de balans af, wat wel verschil in gewicht moet opleveren. Om alle onregelmatigheden op de onkostenrekening van schepen, zoals die zich volgens het besluit van 14 juni 1763 bij de bark Robijn hebben voorgedaan, te voorkomen, is besloten dat geen schip de rede van Batavia, of een buitenkantoor mag verlaten zonder een onkostenrekening fol. 1915 van al het verstrekte. Wie dat verzuimd, of verstrekkingen nalaat op te voeren, zal met de schade worden belast, maar volgens het besluit van 27 september 1763 niet ten koste van soldijen of goede maanden. Op verzoek van de administrateurs van de pakhuizen naast de Waterpoort om op 638. 692 lb koffiebonen uit Réunion, die in 1761 van Joseph François de Cossigny zonder overwicht zijn gekocht, 5 % afschrijving te mogen genieten, is aan hen 2 lb per pikol en nog 2 % na de verscheping van de hele partij toegestaan. Immers, sinds de inkoop was ze onderhevig aan indrogen en verlies. Conform het antwoord van 18 oktober 1763 op wat in de brief van 25 oktober 1762 van Heren XVII onder Coromandel wordt aangesneden, is ten aanzien van de vergoeding het bestuur van Surat opgelegd wegens het verlies op enige daarvandaan teruggebrachte textiel en Chinese fluwelen, op 12 juli 1763 besloten fol. 1916 om te herhalen dat bij het terugzenden van onverkoopbare goederen steeds vermeld moet worden waarvandaan en met welke schepen ze werden aangevoerd, en of ze besteld of niet besteld waren. Om de schade op hen te kunnen verhalen die deze goederen langer dan drie jaar lieten liggen, of een onbezonnen bestelling deden, moeten ook de nummers van de emballage en de kostprijs vermeld worden. Door de gouverneur-generaal 
werd aan commandeur en opperequipagemeester Hendrik Booms gevraagd waarom, volgens de brief van 24 maart 1763 uit Semarang, de schepen Zuiderburg, Leiden en Batavier het vorige jaar op weg naar Ambon en Banda minder rijst op Java's Oostkust hadden ingeladen dan bepaald was. Booms verklaarde dat hij niet in staat was daarover te oordelen. Daarom is op 12 juli 1763 besloten dat de schippers van deze schepen zich moesten verantwoorden. Dat is zoals vermeld bij besluit van 16 augustus geschied. Onder de gebruikelijke voorzorgsmaatregelen zijn fol. 1917 de volgende, sinds vorig jaar verzamelde, bedorven specerijen verbrand: 19. 650 lb nootmuskaat, 3991 lb stof en gruis van kruidnagels, 9490 lb onrijpe, vergruisde, stoffige en witte blaadjes foelie, en 32 sokkel raapfoelie tweede soort van de aanvoer uit 1760 en 1761. In de boeken van de grote geldkamer zijn zonder vermelding van waarde enige goudwerken, of een metaal daarop gelijkend, opgenomen die de onlangs gerepatrieerde eerste opperkoopman van het kasteel te Batavia, Christiaan Zurhosen, bij het transport aan zijn opvolger Mattheus de Klerk heeft overgegeven zonder dat de oorsprong daarvan bekend was. Conform het besluit van 6 september 1763 worden de secretariële papieren daarop nagezien. Op 28 oktober is met de twintig binnengekomen memories van in- en afschrijving over de laatste zes maanden van het afgelopen boekjaar en met de op 15 april 1763 ontvangene over de daaraan voorafgaande zes maanden als gebruikelijk gehandeld. Het over deze perioden afgeschrevene is ƒ 78. 852 en het ingeschreveneƒ 17. 973. Op 4 november is de belasting gehandhaafd die de oud-commandeur fol. 1918 van Jaffna, Jacob de Jong, wegens door nalatigheid onbruikbaar geraakte geweren, in 1758 voor een bedrag van ƒ 3246 door het bestuur te Colombo was opgelegd. Een bedrag van ƒ 31. 737 in de boeken van het ambachtskwartier over 1762/63 voor materialen voor voltooide en nog onderhanden zijnde gebouwen is afgeschreven. Op 15 november is besloten om ƒ 3759, waarvoor het vermoorde Timorse opperhoofd Hans Albregt van Pluskouw verantwoordelijk is geweest, door diens executeurs-testamentair te laten voldoen. Dit bedrag stond op een door het bestuur op Timor gezonden rekening-courant. Bij besluit van 15 december 1763 zijn ze tevens belast met ƒ 5520, die Van Pluskouw in 1761 had uitgeleend aan de Portugese gouverneur te Lifao, om met een agio van 10 % te Goa te worden afgelost. Aangezien hij daartoe niet gemachtigd was, is dat in de brief naar Timor van 31 december 1761 voor zijn rekening gelaten. Om klachten dat het Aziatische vaatwerk klein is, te voorkomen, is, als uitleg van het besluit van 1 december 1763, op 15 december bepaald dat alle hele en halve leggers, fol. 1919 en hele en halve amen die worden ingekocht, dan wel vervaardigd, voor vervoer vanuit het provisiemagazijn door de beëdigde ijkmeester gecontroleerd moeten worden. Overeenkomstig de belofte is de grootste zuinigheid betracht met het voorstellen van de gouverneur-generaal. De kosten hebben ƒ 8242 bedragen, wat ƒ 14. 603 minder is dan de kosten in 1752 voor Jacob Mossel. De desbetreffende bijgaande memories tonen dat aan. In de oktoberbrief werd nog niet alles gezegd over de belemmeringen die, zoals uit de behandeling van de kantoren blijkt, voortvloeien uit de gebrekkige uitvoering van de bestellingen. Aangaande Malabar wordt melding gemaakt van het besluit van 25 oktober 1763 om wegens gebrek aan equipage- en andere goederen, hoewel met tegenzin, fol. 1920 toe te staan deze bij vreemdelingen, of op andere wijze te bemachtigen. Hiertoe moest toevlucht genomen worden om, zoals op 11 november genoteerd, het provisieschip Oosterbeek op weg naar Kaap de Goede Hoop, nog voor het opsteken van de westenwinden buiten Straat Sunda te krijgen. Het is te gevaarlijk om daarheen in januari een schip met rijst te laten vertrekken. Daarom heeft de gouverneur-generaal van kapitein Richard Doveton van het Engelse schip Glatton, dat onlangs op de rede van Batavia lag, voor rsd 300,- een nieuw voormarszeil gekocht, en 6 vaten pek van ieder 300 pond en 8 vaten teer voor rsd 18,- het vat. Het tekort duurde voort tot midden december toen er weer enige schepen uit Nederland aankwamen. Om de gebruikelijke volgorde betreffende de bestellingen uit Azië aan te houden, wordt eerst gemeld dat de besturen op 28 november in een rondschrijfbrief is opgedragen om duidelijk aan te geven hoeveel houtwerk en voor welke gebouwen ze nodig hebben, zodat de behoefte duidelijk is te beoordelen fol. 1921 en dienovereenkomstig maatregelen zijn te nemen. Er zijn allerlei 
middelen aangewend om de zeedienst volmaakt te laten verlopen. Op 1 februari 1763 zijn de verbeterde kaarten van de eilanden rond Timor en van het vaarwater ten oosten van Ternate goedgekeurd, en op 8 maart 1763 rapporteerden de commandeur en vice- commandeur van de werf en de baas-kaartenmaker dat de afgekeurde kaarten van de Grote Oost vernietigd waren.) 
Terwijl ook naar 't besluyt van den 2 e december 1762 aan den eerstgemelden gedemandeert onderzoek nopens de ontdekking van een zeker eiland door den in 't voorleeden jaar met schip de Vrouwe Geertruijda naar Cormandel op reys zijnde schipper Van der Nijpoort, op den 3 e mey door hem c. s. van berigt gediend wierd dat in de oude kaarten, volgens het ten regten aangetekende door voormelde schipper (thans als commandeur van de retourvloot vertrokken), geen zodanig eyland bekend stond, maar dat, naar de bij desselfs journaal opgegeven lengte, en breete, bij de kaarten jongst met de Amsterdamse scheepen uytgebragt, een eyland met name Suadon gevonden wierd, zijnde dus de naam alleen onderscheyden met die Van der Nijpoort bekend stelt, noemende het Caab Moelo. 
Er is besloten de kaarten waarop dit eiland staat, van de schepen uit Nederland in te nemen, ze aan de schepen naar de Westerkwartieren mee te geven en de oude kaarten naar Nederland terug te zenden. Op initiatief van de gouverneur-generaal is er door het hoofd van Compagnies vloot Cornelis Houtingh een zeilinstructie voor de route Batavia via Sumatra's Westkust naar Surat opgesteld en op 15 juli 1763 goedgekeurd. Aanleiding daartoe was het vertrek van de Kronenburg om de verkozen directeur van Surat, Christiaan Lodewijk Senff, uit Padang op te halen om hem daarheen te brengen. Omdat Houtingh en andere maritieme deskundigen ze , volgens besluit van 16 augustus 1763, te licht vonden om uit Batavia als gewoonlijk via Straat Sunda naar Ceylon te varen, zijn zes pantjalangs, die al in de brief van 18 oktober 1763 en hierboven onder Ceylon zijn genoemd, via Straat Bangka en Malakka daarheen gezonden. Omdat ze wegens hun type niet geschikt zijn om te patrouilleren, is op 6 september 1763 besloten de roeigalei van Malakka en die van Cheribon publiekelijk te verkopen. fol. 1923 Net zoals in de brief van 18 oktober is gemeld dat de officieren en de lagere schepelingen van de verongelukte Batavier, waarover de besluiten van 15 juli, 5 en 16 augustus spreken, in handen van de advocaat-fiscaal zijn gesteld, was dit al op 22 maart 1763 met de officieren van de in de baai van Goa verongelukte Getrouwigheid gedaan. Commandeur Cornelis Houtingh en maritieme deskundigen waren van oordeel dat ze uit angst het wanhopige besluit hebben genomen naar deze Portugese haven te gaan. Tot grote ergernis is uit het rapport van Houtingh van 13 december 1763, op grond van de journalen van het schip Radermacher op de uitreis, gebleken dat waarschijnlijk zowel door het overtreden van de zeilinstructies, als door slecht zeemanschap, de reis zo lang heeft geduurd. Daarom is de schipper beboet met verlies van 6, de opperstuurman van 4 en de onderstuurman van 2 maanden gage ten gunste van de diaconie te Batavia. De laatste is daarvan op 30 december weer ontslagen, toen bleek dat hij onschuldig was aan het wangedrag van de twee eersten. fol. 1924 Ook is op 13 december de gezagvoerder van de bark Vrijheid tot matroos gedegradeerd wegens plichtsverzuim en nalatigheid bij het ontmoeten van het Engelse schip Earl Temple, waarover reeds in de brief van 10 mei 1763 werd geschreven. Hopelijk leiden deze bestraffingen tot des te meer attentie, waakzaamheid en voorzichtigheid van anderen. Bij besluit van 2 en 16 september 1763 is als voorgeschreven gehandeld met de gage van de bemanning van de verongelukte schepen Getrouwigheid en Batavier, en van de bemanning en officieren van de Hercules en de bark Noordwijk. Op 6 december 1763 heeft Cornelis Houtingh verzocht dat de middelen van bestaan die hij sinds 8 juni 1762 op zijn missie naar Ceylon heeft moeten missen, en de extra kosten die hij daarvoor heeft moeten maken, aan hem vergoed worden. Aangezien hem bij zijn vertrek uit de pakhuizen alleen een voorschot van ƒ 1542 is gegeven, fol. 1925 is besloten om hem voor iedere maand tijdens zijn reis 
van 15 september 1762 tot 15 juli 1763 ƒ 500,- te betalen. Bij besluit van 16 augustus 1763 is gespecificeerd wat hem als hoofd van Compagnies vloot aan schrijfgerei en kantoorbehoeften is verstrekt. Uit de besluiten van 7 en 11 januari, 19 april, 6 en 27 mei, 14 en 24 juni, 1 en 12 juli, 2 en 23 augustus, 1 november en 13 december 1763 blijkt dat er geen buitensporige posten op de consumptierekeningen van de schepen uit Nederland voorkomen. Daar het te denken geeft dat de schippers meestal te weinig hebben aan de 200 Spaanse realen die hun voor de inkoop van verversingen door de kamers wordt meegegeven, is op 14 juni 1763 besloten dat zij hun extra uitgaven onder ede bevestigen. De besluiten van 1 en 12 juli geven daarvan een voorbeeld. fol. 1926 Omdat hij geen bewijs kon overleggen, werd op 2 augustus besloten dat de schipper van De Drie Papegaaien, Volkert Groeneweg van Oudshoorn, 21 Spaanse realen van zijn extra uitgaven moest vergoeden. Aangezien hij dat op 9 augustus wel kon tonen, is hij van deze betaling ontslagen. Aan de gezagvoerders van de Baarzande, Erfprins en Rotterdam is de premie van ƒ 1200,- voor een snelle reis verleend. Sinds 1 november 1763 tot heden zijn uit Nederland aangekomen van de kamer van Amsterdam de Oranjezaal, van die van Zeeland de Barbara Theodora, van die van Rotterdam de Huis ten Donk en de Vrouwe Petronella van die van Enkhuizen. Samen met de Radermacher en Rotterdam voerden deze zes schepen 254 gewone militairen en 730 matrozen en jongens aan. Het eerste getal is gering, omdat het bestuur van Kaap de Goede Hoop op bevel van Heren XVII 259 militairen uit de eerst genoemde vier schepen heeft gelicht ter aanvulling op de schepen die direct naar Ceylon zouden gaan. Daarmee zijn de Giessenburg en Lekkerland, die deze versterking wegens vele zieken en doden hard nodig hadden, reeds daar aangekomen. fol. 1927 Als vervolg op het bericht in de brief van 18 oktober 1763 over uit de vaart genomen schepen, wordt gemeld dat bij besluiten van 15 november, 1 en 13 december de casco's van het scheepje Prinses van Oranje en van de pantjalangs Standvastigheid en Golconda zijn verkocht. Verder wordt voor de vloot verwezen naar het bijgevoegde bericht van Houtingh. Sinds het verzenden van de brief van 18 oktober 1763, staat de militie te Batavia er ook niet beter voor doordat, in plaats van de gevraagde 700, er naar Ambon en Banda ieder 100 gewone militairen zijn gezonden. Totdat er met de verwachte schepen versterking uit Nederland zal komen, is een besluit over de verzoeken uit Ternate en Makassar om militairen te sturen, uitgesteld. Door hoge sterfte en geringe aanvoer uit Nederland bestaat het garnizoen te Batavia, inclusief de buitenposten, per 31 december 1763 uit 741 gewone infanteristen. Op 1 februari 1763 werd besloten dat aan de bakmeester voor de eerstvolgende drie maanden fol. 1928 
1500 pond zoutvlees, en net zoveel spek, tegen inkoopsprijs verstrekt zal worden. Wegens de regentijd was het rundvee schaars, zodat hij geen vlees voor het garnizoen kon leveren. Daarover waren al klachten gehoord. Men vertrouwt dat het zal worden goedgekeurd, dat betreffende de artillerie en lichte wapens op 7 januari 1763 is besloten per circulaire te bevelen om alle geweren te testen en daarover verslag uit te brengen. De gouverneur- generaal heeft herhaaldelijk gemerkt dat het in de memorie van bezuiniging van 1755 door Jacob Mossel vastgestelde aantal van 124 artilleristen vooralsnog te weinig is. Na legering op de onderhorige posten blijft er, afgezien van de zieken, maar een heel klein aantal voor Batavia over en kunnen ze bij gelegenheid niet elders gestationeerd worden. Daarom is op 15 juli 1763 besloten het aantal artilleristen te Batavia op 180 te stellen, omdat een geoefende artillerie de voornaamste kracht van de militie uitmaakt. fol. 1929 Deze moet bij een vijandelijke aanval het eerst optreden en daarom vond men het nodig het aantal op 200 te stellen, verdeeld over twee compagnies van 100 man.) 
En wel in dezer voegen bestaan zal als 
de eerste compagnie in 
1 majoor en hoofd van 't corps 1 capitain luytenant 1 ordinaris en } vuurwerkers 1 extraordinaris 4 bombardiers 40 cannoniers 2 corporaal, handlangers 34 handlangers en 15 ambagtslieden de tweede compagnie in 1 capitain 1 ordinaris, en } luytenant 1 extraordinaris 1 ordinaris en } vuurwerker 1 extraordinaris 
Wijders de onderofficieren en gemeene, als booven. 
Betreffende vestingwerken en gebouwen was bij het besluit van 20 augustus 1762 de slechte toestand en het hoogst noodzakelijke herstel van het oosterhoofd van de grote rivier, ofwel het zogenaamde jaagpad, vastgesteld. De baas-timmerman van de werf had toen een vernieuwingsplan fol. 1930 ingediend. Bij hun bericht van 4 februari 1763 keurden de commandeur en opperequipagemeester, de majoor van de artillerie, de kapitein-ingenieur, de fabriek, en tevens de bazen van Onrust, de werf en het ambachtskwartier het goed. Bij het besluit van die dag en van 18 februari is dit werk aan de fabriek opgedragen en is hem toegestaan zoveel volk uit het ambachtskwartier te halen, als gemist kon worden. Bovendien mag hij vijf maanden lang 12 metselaars, 25 timmerlieden en 180 koelies gebruiken, en moet, naast het houtwerk dat uit Java's Oostkust werd aangevoerd, de materialen zo goedkoop mogelijk inkopen, of aanbesteden. Men hoopt dat dit werk op minder dan het door bovengenoemde personen gecalculeerde bedrag van rsd 40. 448 1/4 uitkomt, waarbij niet eens rekening was gehouden met de slijtage van de sampans, heiblokken, spaden etc. Op een extract besluit van de College van Schepenen van 8 augustus 1763, waarbij drie berichten waren gevoegd betreffende de uiterste noodzaak van de reparatie van Compagnies boeien, en een verzoek om die voor rsd 1875,- die de rooimeester er voor vroeg te mogen aanbesteden, is dat op 12 augustus toegestaan. fol. 1931 Het College van Schepenen mag dit bedrag uit de stadskas voldoen. Op 11 oktober 1763 is goedgekeurd om de zaagmolen, die in 1722 op het eiland Onrust was gebouwd, tot op de muren af te breken, nadat door de bouwkundigen was vastgesteld dat die niet te repareren was. De bouw van een nieuwe molen zal aan de baas van dat eiland voor de door hem gevraagde som van rsd 6000 uitbesteed worden. Op 20 december 1763 werd dat een redelijke som gevonden. Over de zaken van intern bestuur is besproken dat sommige crediteuren hun schuldenaren uit pure en onbillijke wraakzucht voor hun leven, dan wel voor ongehoorde tijd, laten gijzelen, welke toestand erger is dan de dood. Maar veel schuldenaren hebben slecht op hun zaken gelet en aan hen toevertrouwde zaken, of gelden er moedwillig doorheen gejaagd. Het is daarom zeer hard voor crediteuren hun bezittingen zo te moeten verliezen. Onder wijziging van eerdere bepalingen is daarom vastgesteld dat iemand na zes jaar gegijzeld te zijn geweest, bij de rechtbank die deze heeft uitgesproken, een verzoek tot invrijheidsstelling kan indienen. Bij dit besluit van 21 juni 1763 fol. 1932 is de twee colleges van justitie tevens aanbevolen de argumenten van schuldenaren voor hun onvermogen te onderzoeken, de crediteuren te horen en dan naar billijkheid te oordelen.) 
En dewijl de misbruyken in alle staten en betrekkingen zo onnut, als nadeelig zijn, zo is ook ten aanzien van de Jacatrasche bovenlanden op het aan den eerstgeteekende te vooren gekomen dat door deze en geene op eene willekeurige wijs passers, of markten, gehouden wierden, dat gevolgelijk strekte tot verduuring der leevensmiddelen, den 17 e junij jongstleden door ons gearresteerd om geene der passers in 't Jaccatrase voor egt te erkennen of te dulden, dan die door een besluyt in Rade van Indiën genomen, ertoe gepriviligeerd zijn. En dat dezelve ook niet moogen veralineerd worden, als met een drukkelijke toestemming van ons, uytgezondert alleen zulke passers waarvan het privilegie niet personeel vergund is aan den eigenaar van 't een, of ander landgoed, maar vastgehegt aan 't landgoet zelve. 
Tijdens de afgelopen goede moesson was het, zoals al herhaaldelijk vermeld, zeer droog en de commissaris van inlandse zaken, mr. Arnoldus Adrianus van Tets, sprak in zijn heden ingediend bericht van algemene onvruchtbaarheid, fol. 1933 die men vaak op een zeer vruchtbaar jaar ziet volgen. Zodoende is de opbrengst aan producten uit de Jakatrase bovenlanden zeer sober geweest, namelijk 682. 337 1/2 pond koffiebonen, 44. 864 1/2 pond zwarte peper, 9413 pond katoenen garen, 1763 1/2 pond indigo en 20. 562 1/2 pond curcuma. Dit is overmacht en er zijn geen andere redenen voor dan de trage aard van de inlander. Daarom is er op verzoek van Van Tets geen gebruikgemaakt van de middelen waartoe op 4 februari 1763 besloten was. Uit de brief van 10 mei 1763 blijkt dat er tot waakzaamheid en ijver is aangespoord. Men hoopt dat de komende oogst, volgens de verwachting daar, wat overvloediger zal zijn. Bij besluit van 1 oktober 1763 zijn de inkomsten van Jakatra in het boekjaar 1762/63 op ƒ 1. 083. 525 gesteld, wat ƒ 20. 000,- meer dan het voorafgaande boekjaar is. De rekening van winst en verlies is met ƒ 79. 980 aan geïnde achterstallige pachtgelden gecrediteerd. fol. 1934 Op 23 augustus 1763 is besloten om ƒ 7920,- die in 1760 noch van de pachter van het slachten van vee, noch van diens borgen verkregen kon worden, af te schrijven. Op 31 december 1763 is de pacht van de domeinen voor 1764 geveild, en als gebruikelijk werd de pacht van de waag als pand aan de luitenants van de Chinezen gegund voor de prijs van vorig jaar. De totale opbrengst was ƒ 883. 872,-, ofwel ƒ 6048,- meer dan die in 1761. Vergeleken met 1760 is het ƒ 50. 688,- meer en toen was het al meer dan in 1758 en 1759. Vergeleken met 1761 en 1762 was het toen respectievelijk ƒ 31. 968,- en ƒ 22. 896,- minder en met 1763 ƒ 51. 264,-. In de vergadering van 13 december 1763 is overwogen dat de Compagnie ten onrechte tol betaalt over de suiker die ze zelf van Java's Oostkust en Cheribon invoert, omdat die 30 stuiver per pikol meer bedraagt dan de pacht. fol. 1935 Daarom is artikel 4 van de pachtvoorwaarden zo gewijzigd dat uitsluitend particulieren tol over ingevoerde suiker moeten betalen, waardoor deze pacht slechts ƒ 2880,-, ofwel ƒ 22. 752,- minder, heeft opgebracht. Daar staat tegenover dat de Compagnie in 1761 aan tol ƒ 26. 319, of gemiddeld de laatste drie jaar ƒ 16. 867, heeft betaald. De verandering mag dan onvoordelig zijn, maar in 1762 voerde de Compagnie zeer weinig suiker in. De pacht in 1764 op de in- en uitvoer van suiker door particulieren is zo gering, doordat, wegens een slechte oogst in de Jakatrase bovenlanden, weinig handel in suiker wordt verwacht. De pachten brachten in 1763 in het algemeen vooral minder op, doordat die op de in- en uitvoerrechten ƒ 16. 416,- lager uitvielen dan vorig jaar. Dat is niet verwonderlijk, want de in verval zijnde opiumhandel laat geen verbetering zien. fol. 1936 Men verwacht ook minder aanvoer van thee, doordat er minder Chinese jonken zullen komen. De vraag naar thee is afgenomen, doordat Heren XVII de heffing voor thee op vracht naar Nederland heeft verhoogd, om over andere kwijnende takken van particuliere handel maar niet te spreken. Om de invoer van textiel uit het oosten te belemmeren en die van de Compagnie uit het westen te bevorderen, werd op 13 december 1763 de tol op de eerste van 12 % tot 15 % verhoogd, of net zoveel als op 28 november 1763 werd bepaald voor handel in textiel tussen kantoren in de Grote Oost. Bij het besluit van 9 december 1753 is bij vorderingen op insolvente boedels geen speciale melding gemaakt van tollen en gerechtigheden voor de overheid. Dat spreekt vanzelf, want in de statuten zijn ze, direct na de schulden wegens overlijden, preferent en concurrent. Om iedere onzekerheid weg te nemen is op 14 juni 1763 vastgesteld, fol. 1937 zoals ook in een geval van onzekerheid was geschied, om ter aanvulling op het besluit van 13 december 1753 onder de schulden wegens overlijden, tevens als degene die het eerste moeten worden voldaan, tollen en rechten voor de overheid te vermelden, mits de pachters hun vorderingen binnen drie maanden na 
het overlijden van een dienaar voldoende aantonen. Behalve wat in de brief van 18 oktober 1763 over handhaving van maatregelen tegen invoer door particulieren van textiel uit Bengalen, Coromandel, Tuticorin of Surat werd geschreven, is) 
zonder eenige uytzondering, vervolgens, ofwel den 22 e november, tot een meerdere voorkoming van het sluiken gearresteerd om al de scheepen die van voormelde plaatzen koomen, evenals die bodems welke specerijen aanbrengen, door twee gecommitteerdens van den raad, geassisteert van den waterfiscaal, zo bij het arrivement, als na de ontlading exact te laten visiteeren, mitsgaders zodra die kielen hier het anker laten vallen, buyten een militaire wagt, er ook twee extraordinaire gecommitteerde onderkooplieden of boekhouders op te plaatzen, ter zorgdraging dat niet alleen geen vaartuigen ongevisiteerd van boord vertrekken, en ook geen goederen van particulieren dan die alvorens van hun gevisiteerd zijn, maar dat ook geen vaartuygen bij nagt van boord komen of na boord gaan, en zulks tot zo lange dat die bodems geheel ontlost zijn, wanneer gemelde gecommitteerdens den eed van een trouwe behandeling presteeren moeten, gelijk zulks dan ook reets gevolg genomen heeft. 
Het bestuur te Bantam, en in het bijzonder de commandeur en fiscaal, is bevolen er nauwkeurig op te letten dat daar, of op de onderhorige posten of nabijgelegen eilanden, door zulke schepen niets zal worden gelost. Zij ontvangen van wat zij in beslag nemen de helft van de verkoopsprijs, terwijl gedogen hen zwaar wordt aangerekend. Overeenkomstig het besluit van 18 december 1761 zullen de gevonden goederen geconfisqueerd worden en krijgen de overtreders een boete van viermaal de waarde. Bovendien is vastgelegd dat fraudeurs aanstelling, rang en gage verliezen en naar Nederland zullen worden gezonden. Bovendien zullen officieren van justitie en anderen die hun plicht verzaken, afschrikwekkend gestraft worden en de pachter van de tol fol. 1939 die iets met opzet laat passeren, zal voor vijf jaar naar Kaap de Goede Hoop verbannen worden. Dit valt in het besluit van 22 november 1763 te lezen. Deze instructie is aan de toezichthoudende dienaren gegeven. Zo zijn dan ook enige bestelpakjes en een kleinigheid die één van de schippers meebracht, in beslag genomen. Hij beweerde het strikte verbod op invoer door particulieren niet te kennen. Zoals uit de besluiten van 13 en 15 december 1763 blijkt, is dit wegens de geringe omvang door de vingers gezien. Verder wordt verwezen naar de besluiten van 15, 22 en 24 november 1764. Om smokkel tegen te gaan zal alle textiel die van Batavia naar andere kantoren wordt gezonden, en alles wat daar nog in voorraad is, gemerkt worden, zodat alles wat niet gemerkt is als smokkel zal worden herkend. Per rondschrijven is bevolen alles precies te onderzoeken onder de genoemde voordelen voor de ontdekkers en straffen voor de overtreders. Om de particuliere handel in staartpeper tegen te gaan, fol. 1940 waarvan in 1759 de uitvoer van Java's Oostkust was verboden, is dit op 5 april 1763 met aanplakbiljetten tevens met de invoer te Batavia gebeurd, op straffe van inbeslagname en een boete van viermaal de waarde. Aanleiding hiertoe was dat de onder Java's Oostkust genoemde 45 1/2 pikol staartpeper die te Batavia was ingevoerd, werd achterhaald. Opdat dit ook gebeurt met alle staartpeper die te Batavia in particuliere handen is en die te Surat een aanzienlijke winst geeft, werd op 29 april 1763 bevolen dat particulieren die binnen 14 dagen aan de Compagnie moeten leveren tegen rsd 18 het pikol. Wordt het nadien ergens aangetroffen, dan wordt het geconfisqueerd. Betreffende het plakkaat van 29 maart 1754 over de verboden handel is op 26 april 1763 bepaald dat de ene helft van de boete voor de Compagnie is en de andere voor de dienaar die de inbeslagname uitvoert, mits deze de aanbrenger tevreden stelt. Naast wat onder de buitenkantoren reeds is gezegd over de vreemde Europeanen, zijn sinds het vertrek van de eerste bezending fol. 1941 het Engelse oorlogsschip de Panther onder kapitein Matthewson, en de Engelse compagnies schepen de Glatton onder kapitein Richard Doveton, de Revenge onder kapitein John Watson en de Admiral Pocock onder kapitein Benjamin Hooke op de rede van Batavia verschenen. De Panther kwam uit Madras en was via Manilla op weg naar China, de Glatton kwam uit Benkulen en was op weg naar de Filippijnen om die aan de 
Spanjaarden over te geven, de Revenge kwam uit Madras en was eveneens op weg naar deze eilanden, en de Admiral Pocock kwam uit Benkulen en ging naar China. Naar aanleiding van dit lastige bezoek is op 24 november 1763 aan kapitein John Watson tegen betaling een dreg van 500 pond afgestaan en is hem toegestaan om enige balen Surats katoen te verkopen en van particulieren enige leggers dubbele arak te kopen, omdat de Compagnie die niet in voorraad had. Op 8 december kon het kapitein Matthewson niet worden geweigerd om op het eiland Kuiper scheepsgoederen te lossen en op Onrust zijn schip tegen behoorlijke betaling te laten repareren. Deze handelwijze vloeide voort uit wat Heren XVII in hun brief van 9 april 1761 hebben voorgeschreven ten aanzien van oorlogsschepen van de koning van Engeland. fol. 1942 Aan kapitein Matthewson, zowel als aan kapitein Benjamin Hooke is toegestaan om onder toezicht van de sjahbandar enige leggers arak en de nodige levensmiddelen in te kopen. De laatste is vergund enige kistjes met glazen ruiten voor de verkoop te ontschepen. Tevens zijn hem tegen de normale verkoopsprijs twee houten steunen voor zijn grote mast geleverd. Op 31 december is aan Matthewson nog een grote en een blinde ra geleverd, die hij nodig had om zijn schip zeewaardig te maken. Hoewel men volgens de bevelen van Heren XVII en volgens billijke regels gehandeld heeft, is deze toegeeflijkheid en behulpzaamheid door de Engelsen weinig gewaardeerd.) 
En waar men 's Compagnies duur verkreege regten en privilegiën tegen onwettige handelingen en verzinde onderneemingen zoekt te mantineeren, zulks door veele van deze voorspoedige natie met de hatelijkste verwen afgeschilderd, om niet te spreeken van directe onwaarheden, doelende hier in 't bijzonder op de zeer onheusche brief van den heer Engelschen admiraal Cornisch dezer dagen bij den eerst ondergetekende ontfangen. Dog die wij om de ter resolutie van den 23 e dezer vermelde redenen, goedgevonden niet te b'antwoorden, maar de daarbij voorkomende affaires van poinct te wederleggen. 
fol. 1943 Met de bewijzen wordt dit aan Heren XVII toegezonden om daar zonodig gebruik van te maken. Kapitein Matthewson scheen echter niet tevreden met de geleverde hulp en gaf een staaltje van de Engelse willekeur in Azië door zich te laten ontvallen dat hij een boot naar Bantam zou zenden om schildpadden in te slaan. Hij zond inderdaad zijn lange boot met een officier en negen matrozen daarheen, voorzien van een pas, waarvan een afschrift is bijgevoegd, voor de hoek van Anjer, vandaar naar Bantam en terug naar Batavia, die ten behoeve van de Panther was uitgegeven. Toen die officier te Bantam was aangekomen, zei hij dat hij voor de inkoop van schildppadden was uitgezonden. Deze onderneming was wel heel onhebbelijk, omdat de gouverneur-generaal, toen hij daarvan via de sjahbandar, Robbert Hendrik Armenault, had gehoord, Matthewson had verzocht van die inkoop af te zien. fol. 1944 Als hij schildpadden wilde hebben, dan zouden er wel andere mogelijkheden gevonden kunnen worden. Zoals uit het bericht van Armenault blijkt, had Matthewson zijn woord gegeven dat hij van deze tocht zou afzien. Volgens besluit van 27 december 1763 is hij over zijn handelwijze ernstig onderhouden. Aan commandeur Thomas Schippers te Bantam is opgedragen een vreemd Europees schip dat zonder nautische reden in het gebied van de koning van Bantam verschijnt, in beslag te nemen en de bemanning naar Batavia te zenden. Hem is ernstig verweten dat hij dit heeft nagelaten. Ook blijkt uit het besluit van 27 december dat aan de Engelse tweemaster, de brigantijn Luconia, die op een rif in Straat Sunda was vastgelopen, assistentie is verleend. Uit het besluit van 1 maart 1763 aangaande de inlandse zaken blijkt dat volgens een ontvangen rapport drie Amoyse jonken respectievelijk 27, 31 en 147 bemanningsleden boven het toegestane aantal hadden aangevoerd. Het verbod daartegen van 31 maart 1761 is tegen de anachoda's, of schippers, fol. 1945 ter afschrikking in die zin toegepast dat die van de jonk met 147 man teveel, een boete van rsd 6000 heeft gekregen. Deze is verdeeld zoals in voormeld besluit was vastgesteld, en dit was nog coulant, omdat dit schip een lading had die in beslag genomen had kunnen worden. In verband daarmee is aan de genoemde statuaire wet van 31 maart 1761 toegevoegd dat de vracht van de aan boord zijnde Chinese kooplieden niet geconfisqueerd zal 
worden, omdat zij hier part nog deel aan hebben. Aangezien hij onkundig van het bedoelde besluit was en zijn lading geen rsd 6000 waard was, vroeg de anachoda van deze jonk in de vergadering van 17 juni 1763 om vermindering van de boete. Deze argumenten zijn vergezocht en niet ter zake doende, en daarom is het verzoek afgewezen. Een verzoek van de officieren van de Chinezen om het komende jaar met de jonken nieuwe landgenoten te mogen aanvoeren, is eveneens afgewezen. fol. 1946 Zij vroegen eerst om 100 per jonk, wat zij in verzoeken van 8 en 15 juli tot 50 verminderden. Hoewel het aantal Chinezen in de bevolking is afgenomen, vond men het nog wel zo groot om geen vermeerdering van de aanvoer toe te staan. Daarom is het plakkaat van 23 juni 1758, waarbij aanvoer van Chinezen voor vijf jaar werd verboden, in stand gelaten. Personalia. De secunde van het loge visitekantoor, onderkoopman Jacob Broberg, en de kassier van de generale ontvang, onderkoopman Willem Hendrik Heijder, zijn overleden. fol. 1947 De koopman en loge boekhouder, Jan Paul Emmerik, is overleden. De gage van koopman Jan Volkert Francimont, die op 14 juni 1763 als zijn opvolger werd aangesteld, was vijf dagen daarvoor, conform het bevel van Heren XVII, sinds zijn vertrek uit Colombo stilgezet. Met zijn benoeming liep die weer door, maar Francimont is enige dagen terug overleden. Personalia. Op 5 juli kreeg de ziekelijke en zeer zwakke koopman, Daniël Lacaze, halve gage. Op eigen verzoek werden vervolgens ontslagen: op 8 juli 1763 onderkoopman Gaillards Robberts, die op 1 juli tot soldij-overdrager van Colombo benoemd was, op 13 september 1763 koopman François de Valbert, die de dag ervoor tot fiscaal aldaar was aangesteld, fol. 1948 op 11 oktober 1763 onderkoopman Jan Dreijer en op 22 november 1763, de eveneens onderkoopman zijnde, Ide Schiltman. Personalia. De eerste opperkoopman van het kasteel te Batavia, Christiaan Zurhosen, is gerepatrieerd. Het verzoek van de opperkoopman en voormalig hoofdadministrateur te Ambon, en sinds 6 september 1763 boekhouder- generaal, Govert Ludolph van Beusechem, om wegens familieaangelegenheden naar Nederland te mogen repatriëren, is 13 december 1763, na een hernieuwd verzoek, ingewilligd. Zijn gage wordt gecontinueerd, mits hij er in de kas van de Compagnie een borgsom voor stort. Wegens ziekte kon hij evenwel nog niet vertrekken. Dat zal in het najaar van 1764 gebeuren, maar zijn gage staat intussen wel stil. fol. 1949 
Personalia. De onderkoopman en korte notulist Adrianus Lugthart is gerepatrieerd. Personalia. Op 23 september 1763 is op de generale secretarie een beëdigd klerk benoemd voor het opstellen van de korte notulen en besluiten, alsmede voor het samenvoegen van de bevelen uit Nederland. Daar dit werk voorheen door twee onderkooplieden werd verricht, wordt verzocht hem tot onderkoopman te mogen bevorderen. Hetzelfde geldt voor een gewone klerk die tot volle tevredenheid het werk doet, waar eerder één à twee onderkooplieden mee werden belast. fol. 1950 Op Java's Oostkust is koopman Isaac Reijnst tot resident te Tegal benoemd. Personalia. De onderkoopman en tweede administrateur in de westzijdse pakhuizen, Johan Laurens Huijghens, is overleden. Personalia. fol. 1951 Zoals in de brief van 18 oktober 1763 werd bericht, is het personeel op de secretarie verminderd. Op 5 juni 1761 is de eerste beëdigde klerk op de secretarie, opperkoopman Jacobus Johannes Craan, ontslagen. Hem is opgedragen de Bataviase Statuten bij te werken. Omdat Heren XVII zich tegen het onnodig gebruik van dienaren hadden uitgelaten, stelde de gouverneur-generaal op 12 september 1763 voor hem van die taak te ontslaan en te benoemen op een vrijgekomen plaats als opperkoopman. Daar dit werk echter bijna gereed is en het belangrijk is het af te maken, werd Craan nog vanaf genoemde datum voor een jaar met het bijwerken van de Bataviase Statuten belast. Bij de militie waren geen promoties. Verwezen wordt naar de besluiten van 12 en 15 juli, en 13 december 1763. fol. 1952 Er waren wel benoemingen wegens overlijden of vertrek. Personalia. Aan de vaandrig Thomas van Lugtenburg zijn gedurende zijn tweejarige gevangenschap bij het hof van Kandy geen gage en emolumenten toegekend, omdat dit nadelige gevolgen zou hebben. Maar omdat hij er door zijn gevangenschap en wonden zeer erbarmelijk aan toe is, mag de gouverneur-generaal hem een douceur toekennen. In het besluit van 15 juli 1763 fol. 1953 wordt gesproken over de verbetering van het korps artilleristen. Wegens een tekort aan officieren is een gewone luitenant tot kapitein-luitenant 
bevorderd, en een gewone vuurwerker en een bombardier tot buitengewoon luitenant. Personalia. Onder de zeevarenden waren geen bevorderingen. Slechts onderstuurman Jonas Mulder kreeg op 15 februari 1763 de rustgage van ƒ 15,- per maand. Op 12 april werd de opzichter van de steenhouwers, Cornelis van der Hoeven, zonder vermeerdering van gage tot baas benoemd. Hij is een paar maanden daarna overleden. De baas-kuiper van de equipagewerf, Christiaan Hendrik Dresel, is gerepatrieerd. Personalia. fol. 1954 Personalia. Op 27 december 1763 is besloten om Johannes Tip als tweede opperstuurman te laten repatriëren en Claas Vermeulen, naar eerder voorbeeld, als tweede schipper. De onderkoopman Pieter Vermont is uit Coromandel naar Batavia overgeplaatst en zal met zijn familie repatriëren. Op 1 november 1763 is besloten het reglement op de bagage van repatrianten van 16 juni 1751 aan te vullen met de bepaling dat een luitenant-kornet, of vaandrig van de Bataviase burgerschutterij, net zoveel bagage mag meenemen als een luitenant of vaandrig van de militie. Als retourschepen van de tweede bezending zijn op 13 december 1763 de Sloterdijk en Radermacher voor de kamer van Amsterdam en die van Zeeland aangewezen. Overeenkomstig de toen meegezonden facturen waren er bij de eerste bezending 784 pakken Coromandelse textiel, die in oktober 1763 met de Borssele vandaar te Batavia waren aangevoerd om naar Nederland verscheept te worden, maar fol. 1955 die wegens tijdgebrek niet meer waren geïnspecteerd. Men weet dat het beter is deze textiel met de eerste bezending te sturen, dan met die van nu. Wel verzoekt men om te mogen vernemen hoe hun kwaliteit is geweest en wat ze hebben opgebracht. De cijfers, door de negotieboekhouder samengesteld uit de negotieboeken over 1762/63, laten zien dat de inkomsten ƒ 3. 251. 703 zijn geweest en de uitgaven ƒ 2. 867. 059. In het besluit van 1 december 1763 is vastgesteld dat, hoewel het positieve saldo dus ƒ 384. 644 bedraagt, wat slechter is dan in 1761/62, dit niet door de uitgaven is veroorzaakt. Op 18 maart 1763 is besloten fol. 1956 om premies voor het vinden van fouten in de negotieboeken van de buitenkantoren niet eerder uit te betalen dan wanneer deze, door die daar op de buitenkantoren schuldig aan waren, zijn vergoed en ze Batavia zijn toegerekend. Vaak worden deze vergoedingen hun zelfs kwijtgescholden. Om deze procedure bij te houden kregen de boekhouder en de visitateur-generaal ieder een rekening in de Bataviase boeken. Op 17 mei 1763 is besloten dat de fouten die in de negotieboeken zijn gevonden, voor de tweede maal slechts in de vorm van een marginale aantekening naar een buitenkantoor zullen worden teruggezonden. Als een schip waarmee ze de eerste maal zijn verzonden, verloren zou gaan, dan wordt hiermee het achterwege blijven van een vergoeding voorkomen. De bevindingen worden immers slechts in enkelvoud verstuurd. Het verzenden van een herinnering in de vorm van een aantekening in de kantlijn voorkomt veel schrijfwerk voor deze ingewikkelde verrekeningen. Ter voorkoming van veel schrijfwerk en vergissingen is op 12 augustus 1763 besloten de factuurhouders toestemming te geven fol. 1957 om de waarde van de uit Azië te verzenden goederen alleen in Indische valuta aan te rekenen) 
wijl de bediendens op de buytencomptoiren reets ten vollen van ons besluyt van den 31 e december 1761, gegrond op U Wel Edele Hoogagtb. aanschrijvens bij missive van den 15 e october 1760, g'oordeeld mogten worden g'informeert te wezen dat namelijk de vaderlandse goederen reets bij zodanige aanreekening en met 25 percent beswaard zijn. 
Wijders den 24 e november in consideratie komende, dat men van het ingevolge besluyt van 6 april 1759 g'erigeerd afzonderlijk visitecomptoir ter examinatie van de volumineuse Ceilonse negotieboeken nog geen het minste nut getrokken hadt, en er ook op Ceylon een afzonderlijk comptoir toe bekostigd wierd, besloten wij om dat comptoir in te trekken en den daar alleen nog op bescheyden zijnde onderkoopman Boonen, nevens eenen pennist, bij geleegentheyd elders te employeeren. 
Op 13 december 1763 werd de boekhouder-generaal gemachtigd de generale boeken over 1761/62 te sluiten. De boeken van Coromandel en Padang waren daarvan uitgezonderd, omdat ze niet compleet waren, en tevens die van Banda, omdat ze nog onder de visitateur-generaal berustten. In de vergadering van 20 december bleek dat de algemene uitgaven 
fol. 1958 in 1761/62 ƒ 7. 772. 271 hebben bedragen en de inkomsten ƒ 6. 236. 290, zodat het nadelig saldo ƒ 1. 535. 981 is geweest. Daarbij kwam nog ƒ 209. 533 wegens nadelige partijen uit vroegere jaren, wat het nadelig saldo op ƒ 1. 745. 514 brengt. De oorzaken van dit nadelig saldo zijn nog niet geheel verdwenen. Ceylon had, in tegenstelling tot jaren van vrede, ƒ 1. 200. 000 meer aan uitgaven. De inkomsten op kaneel, dat op 1000 balen wordt gerekend, en ƒ 500. 000 bedragen, werden gemist. En in 1760/61 waren de inkomsten op 1200 kisten opium nog ƒ 714. 071, terwijl die in 1761/62 op 537 kisten maar ƒ 231. 513 zijn geweest. Men hoopt dat het de Hemel zal behagen, dat er zich op Ceylon en in Bengalen een verandering ten goede zal voordoen.) 
Terwijl wij hier nog noteeren dat het Indisch capitaal, 'twelk ultimo augustus 1761 groot was ƒ 45. 433. 074, 17, 13, door een meerdere ontfangst, als verzending in 1761/2 g'augmenteert zijnde met ƒ 133. 391, 13, 13, onder ultimo augustus 1762 groot gebleven is ƒ 45. 566. 466, 11, 10. 
Op 15 september 1763 fol. 1959 had men gehoopt dat in de voorjaarsbrief van Heren XVII zou zijn aangegeven, tot welk bedrag er assignaties mochten worden uitgegeven. Dat is toen op ƒ 2. 000. 000 gesteld. Omdat er in die brief niets over werd gezegd en er personen waren die hebben gevraagd om nog geld langs die enig mogelijke legale weg naar Nederland te mogen overmaken, is op 6 en 13 december 1763 besloten nog eens ƒ 608. 541op assignatie te accepteren. Deze personen verklaarden onder ede dat hun gelden zijn voortgekomen uit de opbrengsten van vracht en toegestane dranken, uit kostgelden en nalatenschappen, dan wel van gerepatrieerden, of van personen die op het punt stonden te repatriëren, waren. Men wilde deze gelden gedeeltelijk aanwenden om deposito's bij de Compagnie af te lossen. Daartoe diende de gouverneur-generaal in de vergadering van 30 december 1763 een notitie in, die, met bijlagen, aan de besluiten werd toegevoegd. Daarin stond het huidige restant, fol. 1960 de inkomsten die verwacht worden tot 1 september 1764, wanneer er weer assignaties worden uitgegeven, en de zekere uitgaven die moeten gebeuren tot die datum. Er wordt opgemerkt dat de laatste nog ƒ 236. 593,- hoger kunnen zijn en dat de ontvangsten ruim zijn begroot. Daarom werden er geen gelden afgelost en is er nog rsd 80. 000,-, ofwel ƒ 192. 000,-, op assignatie geaccepteerd. Derhalve is er met de tweede bezending ƒ 703. 866 aan assignaties meegezonden, waarvan men hoopt dat ze na de voorjaarsverkoping in 1765 uitbetaald zullen worden. Omdat een aanzienlijk bedrag dat particulieren dit jaar wilden overmaken, werd afgewezen, hoewel er voor 1764 een tekort aan contanten was, vraagt men Heren XVII om jaarlijks aan te geven hoeveel er op assignaties geaccepteerd mag worden. Hiermee zijn de mededelingen ten einde en wordt overgegaan tot nog enkele onbeantwoorde punten in de brief van 2 april 1763 uit Nederland. Volgens opdracht is de opperkooplieden van het kasteel te Batavia fol. 1961 bevolen om het lege gewicht van ieder van de kamferbalies in het lood te laten kerven. In een brief van 11 november 1763 aan Ceylon is bericht dat er een buitengewone versterking van vijf goed bemande schepen wordt verwacht en ook wat met de militaire officieren daar aan boord moet gebeuren. Een extract uit die brief wordt meegezonden. Met de buitengewone zending zijn met de Huis ten Donk, behalve een kapitein die naderhand overleden is, een kapitein-luitenant, een luitenant en een vaandrig aangekomen. Er waren slechts 47 militairen aan boord, daar het bestuur van Kaap de Goede Hoop er 110 had afgehaald voor eigen gebruik. Bij besluit van 13 december 1763 is vastgesteld dat daaruit niet, zoals Heren XVII hadden bevolen, een afzonderlijke compagnie van 100 man gevormd kon worden. Deze buitengewone versterking, en vooral de militaire officieren, zullen eerstdaags naar Ceylon vertrekken, waarvoor ze vooral bedoeld waren en waar ze hard nodig zijn. fol. 1962 Zo mogelijk zullen de 47 man met de rekruten die nog verwacht worden, tot 100 worden aangevuld. De genoemde kapitein-luitenant zal hen aanvoeren, aan wie een vaandrig uit het Bataviase garnizoen is toegevoegd. Er is geen reden om het verzoek van de lutherse kerkenraad te Hoorn aan Heren XVII af te wijzen en derhalve is een collecte onder de lutheranen te Batavia gehouden, die ƒ 654 heeft 
opgebracht. Dit werd per assignatie overgemaakt. Doordat het geschrift van de overleden Jan de Marre nog wordt verwacht, blijft de bespreking van de bestelde kaarten van het noorden van Azië nog achterwege. Naar aanleiding van de klachten van de bewindhebbers van de kamer van Zeeland over de slechte uitrusting van de scheepskombuizen, wordt verwezen naar het bericht van Houtingh, waarin tevens wordt aangetoond hoe onvoorzichtig hiermee nu en dan in Nederland wordt omgesprongen. fol. 1963 Men verzoekt nederig de nodige maatregelen te treffen. Eerbiedig, maar nadrukkelijk, wordt gevraagd om de bestelling voor 1765 aan medicamenten beter uit te voeren dan die voor 1763. Daarin ontbraken, of was er te weinig van: radix althea, radix contra jerva, radix helenij, radix gentian, radix ipecacuanha, radix jalapae, radix imperator, radix vincetox, cortex perurian, cortex cascarille, cortex zuna roub., herbum absinth, herbum carduus bund., flor crocus, flor centaurium minor, flor camom rom., flor camom vulgum, flor sambuci, flor papaver errat, flor rosar rub., succus granor cherm., succus liquiritiae, succus manna calabr., rob. ribesior, fol. 1964 rob. sambuci, theriac andromachi, diascordium fractum, cons. ros. rubr., cantharidos, ocul. kanari, sperma catil, mel albi, mel rosar, sal zedliceus, sal tartras vitriolum, sal cremor tartras, sal ciner clavell, sal armoniac, viride eris, vitriolum album, vitriolum romano, oleum laurini, oleum therebinth. De schrijfwijze in het origineel is zoveel mogelijk gehandhaafd; afkortingen zijn opgelost. Volgens de praktizijns hebben deze medicamenten de beste uitwerking op de in Azië heersende ziekten. Zoals eerder vermeld hadden deze de laatste maanden zeer droevige gevolgen. Daarom vraagt men ter wille van de gezondheid van de dienaren dat de bestelling in hoeveelheid en kwaliteit zal worden uitgevoerd. fol. 1965 Ondertekening.) 
