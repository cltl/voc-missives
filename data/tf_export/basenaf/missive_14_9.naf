<?xml version='1.0' encoding='UTF-8'?>
<NAF xml:lang="en" version="3.2">
  <nafHeader>
    <fileDesc creationtime="2022-10-04T10:16:06CEST" title="Van der Parra, Hooreman, Van der Spar, Van Riemsdijk, Schreuder, Van Bazel, De Klerk, Van Ossenberg, Taillefert, Romp, Hilgers, Haksteen, Alting; Batavia, 8 mei 1764" filename="missive_14_9.naf"/>
    <public publicId="missive_14_9"/>
    <linguisticProcessors layer="raw">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
    <linguisticProcessors layer="tunits">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
  </nafHeader>
  <raw><![CDATA[PETRUS ALBERTUS VAN DER PARRA, LIBRECHT HOOREMAN, JURGEN VAN DER SPAR, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, WILLEM HENDRIK VAN OSSENBERG, LOUIS TAILLEFERT, MICHIEL ROMP, MAURITS THEODORUS HILGERS, PIETER HAKSTEEN EN WILLEM ARNOLD ALTING, BATAVIA 8 MEI 1764. VOC 3070 (Kol. Arch. 2962), fol. 1972-2035. (fol. 1972 De schepen van de tweede bezending Sloterdijk en Radermacher zijn op 25 januari 1764 van de rede van Batavia vertrokken en zeer voorspoedig in drie à vier dagen door Straat Sunda gekomen. Deze brief is een vervolg op de generale missive van 31 december 1763 en het nabriefje van 24 januari 1764. Het schip bestemd voor de kamer van Hoorn fol. 1973 is aangewezen als naschip. Ambon Met de vaartuigen die uit Batavia en Java naar Ambon gingen, is t. w. v. ƒ 131. 936 verzonden. Op 10 januari 1764 vertrok de bark Draak daarheen met een lading t. w. v. ƒ 15. 798. Dit hoofdzakelijk om Pangerang Mochamet, de broer van de koning van Bantam, mee te nemen. Deze overbrenging is reeds in de vorige generale missive vermeld. Banda De negotieboeken van Banda voor 1761/62 zijn nu ontvangen en door de visitateurgeneraal gecontroleerd. fol. 1974 Met diens rapport zijn ze op 30 januari 1764 behandeld. Net als het bestuur ter plaatse deed, is wegens grove gebreken en misrekeningen het eerste stel boeken afgekeurd, maar een tweede stel is voorlopig aanvaard. Omdat de visitateur- generaal posten in het eerste stel die verschillen van die in het tweede, heeft opgevoerd en zegt die alleen te kunnen nagaan als hij de originele opdrachten en specificaties heeft, is daarom gevraagd. De besluiten over buitengewone belastingen in de wanordelijke huishouding zijn te vinden onder 30 januari. Een staaltje daarvan is dat de voormalige hoofdadministrateur Gerrit Aansorg voor tekorten op nootmuskaat en foelie fol. 1975 aanvankelijk ƒ 53. 362 heeft opgevoerd, wat in tweede instantie tot ƒ 4755,- is gedaald. Dit is veroorzaakt, doordat een partij specerijen die in augustus 1762 naar Batavia was gezonden, niet was afgeschreven. De verontwaardiging hierover is in een brief van 3 februari 1764 kenbaar gemaakt. Ternate Op 7 februari 1764 kwam de Jerusalem terug uit Bengalen. Zo zou daarmee en met twee pantjalangs die al op 30 januari konden vertrekken, zodat ze aan de patrouilletocht konden deelnemen, aan contanten ƒ 49. 800,- naar Ternate gezonden kunnen worden. Met koopwaren, benodigdheden en enige posten van aanrekening was de totale waarde ƒ 207. 117. fol. 1976 Het vertrek van de Jerusalem werd uitgesteld in de hoop dat er militairen uit Nederland zouden komen om aan de vraag van 150 man te voldoen. Op 21 februari wilde men dit schip niet langer ophouden en is het met 50 soldaten, uit het toch al zwakke garnizoen te Batavia afkomstig, vertrokken. Gouverneur Jacob van Schoonderwoerd is geschreven het hiermee maar te doen en geen hachelijke ondernemingen te entameren. Conform het besluit van 8 maart 1764 werd hem op 13 maart in een geheim briefje gevraagd hoe het met de uitroeiing van kruidnagelbomen op het eiland Gilalang stond. De dienaren in China rapporteerden namelijk dat het Engelse schip Neptune 30 pikol, dan wel 40 pikol en 7 kati, gesmokkelde kruidnagels te Kanton had aangevoerd. fol. 1977 Het zou op het eiland Gilolo, waarvan het onzeker is of Gilalang wordt bedoeld, voor 100 Spaanse realen het pikol gekocht zijn. Gilalang ligt onder de wal van Batjan, maar Halmaheira wordt ook wel Gilolo genoemd. Van Schoonderwoerd is bevolen onderzoek te doen. Makassar Het geheime briefje van 13 maart 1764 is via Makassar verstuurd. Op 7 februari was vandaar de Huis te Manpad aangekomen. Op 24 januari waren al twee pantjalangs met duplicaten van de brieven van eind december 1763 daarheen gestuurd. Nadat tevergeefs op volk uit Nederland was gewacht, werd op 13 maart 1764 besloten de Huis te Manpad te laten vertrekken. fol. 1978 Dit schip vertrok met 40 militairen en ging via Java's Oostkust met de opdracht aan gouverneur Willem Hendrik van Ossenberg om dit aan te vullen met 60 man. Dit is gelukt met 42 uit Semarang en 20 man uit Surabaja. Men kon niet anders handelen, omdat Celebes vorig jaar geen enkele rekruut had ontvangen en er ongeveer 50 militairen zullen zijn van wie het dienstverband is afgelopen. Om bijtekenen te bevorderen mag de gage verhoogd worden, zoals dat reeds op Java's Oostkust en andere kantoren is gebeurd. Met de Huis te Manpad is ƒ 24. 000,- aan contanten en in totaal is met de posten van de pantjalangs etc. t. w. v. ƒ 69. 336 naar Makassar verscheept. Bandjarmasin fol. 1979 Met antwoord op de vorig jaar ontvangen brieven is het scheepje de Oranjeboom naar Bandjarmasin gezonden met een lading t. w. v. ƒ 7959. Door de platte bodem is het zeer geschikt voor de rivier daar.) 
Hebbende teffens een hartigen brief aan den sulthan geschreeven, teneynde de daar komende vaartuygen ingevolge het contract door 's Compagnies bediendens gevisenteert en in het algemeen beter voldaan worde aan den inhoud van gedagte overeenkomst. Terwijl men ook de novo den residenten so bij gemeene, als apparte brieven aangespoort heeft om hunne bijsondere attentie geduurig op het voornaamste oogmerk van onsen zeet aldaar te laaten gaan. Terwijl eene naamwaardigen inzaam van peper, dan wel dat de Compagnie tenminsten steeds twee derden van den gantschen oogst geniet. En zulks ook tot vereydeling van des sulthans sustenue, alsof hij volgens een afschrift van het contract onder hem berustende jaarlijks aan de jonken 4000 picols van dien corl mogte afgeeven, hoedanig ook den geheelen insaam mogte komen uyt te vallen. Waarover wij insonderhijd onse beswaarnissen hebben laaten voordraagen naar den teneur dergedagte secreete letteren, en een spoedig antwoord op het vertoog deswegens te doen gevorderd. 
Timor Zoals reeds in de decemberbrief aangegeven, ging het fregatscheepje de Jonge Petrus Albertus naar Timor en vertrok op 21 februari 1764 met aan contanten, koopwaar, diverse benodigdheden en geschenken voor de inlandse vorsten t. w. v. ƒ 61. 687. Palembang Uit Palembang arriveerden dit voorjaar enige schepen van de koning en andere vaartuigen met peper en tin, waaronder enige die het vorig jaar de reis niet konden maken, maar ergerniswekkend genoeg bij Bangka zijn blijven liggen. Vijf daarvan belandden begin januari 1764 te Cheribon, maar zijn nu allemaal te Batavia aangekomen. Verscheidene van deze en andere vaartuigen hadden ernstige gebreken. Op herhaald verzoek fol. 1981 werd toegestaan dat ze op Java's Oostkust gerepareerd zullen worden. In geheime briefjes van 23 december 1763 en 2 april 1764 zijn de bepalingen daarvoor vastgelegd. Daaruit blijkt ook dat het de Palembangers pertinent geweigerd is om daar nieuwe vaartuigen te bouwen of te kopen. Uit de gewone en geheime brieven aan de residenten van 16 april 1764 blijkt dat er geen enkele reden is om dat hof tegemoet te komen. Tevens staat erin hoe te handelen, als er een schip of schepen van vreemde Europese naties in de rivier verschijnen. Bovendien is er met klem gevraagd veel peper in te kopen. Djambi Opdat er in Djambi weer net als vroeger peper wordt geproduceerd, is naar Palembang de opdracht gezonden fol. 1982 om, als beloofd, de Djambise peperplanters terug te zenden. Het contract tussen de sultan en zijn hofgroten en resident Ajax Fredrik van Solms werd immers gesloten. Bij besluit van 23 maart 1764 is het goedgekeurd en geratificeerd. De vorst beloofde de schade bij de recente sluiting te vergoeden. Men verwacht zijn plechtstatige gezantschap eerdaags te Batavia om te bevestigen dat hij uitsluitend met de Compagnie handel zal drijven. Overige zaken zijn in de brief van 9 april 1764 naar Djambi behandeld. Siam Op 7 februari 1764 kwam het schip de Jager uit Siam met sapanhout, gember, was etc. t. w. v. ƒ 32. 822. Volgens de brief van eind december 1763 menen de residenten dat het onmogelijk is op den duur fol. 1983 vandaar van particulieren verfhout, gember en roggenvellen te krijgen. Zij vinden het daarom niet raadzaam de logie te verkopen en de resident in een particulier huis als facteur achter te laten. Men zal dit nader overwegen en hoe dan ook zuinigheid betrachten. Japan De schepen Zuid-Beveland en Enkhuizen zullen naar Japan gaan. Malakka Er zal binnenkort, conform het geheime besluit van 23 maart 1764, aan Malakka opdracht gegeven worden om onderzoek te doen naar het vrij loze bericht uit Djambi, dat de Engelsen aan de rivier van Riau een kantoor zouden hebben gevestigd. Het schip Huis te Manpad kwam vandaar terug te Batavia met een lading t. w. v. ƒ 183. 048. fol. 1984 Sumatra's Westkust Met de Overschie en de sloep Goudvink kwam van Sumatra's Westkust uit Padang en Pulau Tjinkuk 254 1/4 mark fijn goud en 88. 239 lb zwarte peper. Volgens de laatste brief van 25 maart 1764 ging het daar, toen en daarvoor en speciaal op het hoofdkantoor, goed met de handel door eensgezindheid onder de inlanders en het naar de kust komen van de bergvolkeren. Eind februari 1764 was het niet onaanzienlijke aantal van ongeveer 250 pakken textiel verkocht, wat, naar men meent, vooral komt doordat de gevraagde soorten beschikbaar waren. Daarom werd op 10 en 19 april besloten om de Goudvink weer terug te sturen met de in voorraad zijnde meest gevraagde goederen voor het nieuw gestichte kantoor te Airbangis, opdat de Engelsen in het nabij gelegen Natal fol. 1985 de markt niet overnemen en de Compagnie het goud ontzeggen. Op 24 april 1764 zijn de Overschie en de bark Mossel naar Sumatra's Westkust gezonden. De staatrekening over 1762/63 laat zeer hoog opgelopen, schijnbaar onvermijdelijke, uitgaven zien. De behandeling zal geschieden na ontvangst van het rapport van de visitateurs. In de onlangs gehouden vergadering is gesproken over het verval te Baros in verband met de vastgestelde inkoopsprijzen. De nodige bevelen zijn gegeven. fol. 1986 Bengalen Ter aanvulling op de de berichten die naar Nederland met de retourschepen uit Bengalen de Welgelegen en Vlissingen zijn verzonden, wordt vermeld dat raad extraordinaris Louis Taillefert op 7 februari 1764 met de Jerusalem arriveerde en bij besluit van die dag zitting heeft genomen in de Hoge Regering. Naderhand kwam de Vrouwe Kornelia Hillegonda aan en met de Deunisveld via Ceylon, en de Lekkerlust worden de restant retouren verwacht. De ladingen van de eerste twee schepen hadden een waarde van ƒ 473. 363, waaronder 298 kisten opium, waarvan volgens de brief van 20 februari 1764 van de directeur en de secunde van Hooghly, de totale zending op ongeveer 400 kisten zal komen. De ontbrekende kisten worden tegemoetgezien. Dat de dienaren te Patna die hoeveelheid wisten op te brengen is opmerkelijk, fol. 1987 omdat de totale oogst van dit waardevolle artikel maar op 600 à 700 kisten werd begroot. Dat is wegens de ernstige onlusten in Bihar niet onwaarschijnlijk. Bovendien heeft het Engelse opperhoofd te Patna, Batson, de Compagnie met geweld nadeel trachten te berokkenen en de particulieren deden dat door exorbitante prijzen te betalen. Zo kwamen de laatste partijen opium wel op de vrij hoge gemiddelde prijs van ƒ 846, 7,- per kist van 150 lb. Daarom zijn ze net als verleden jaar voor ƒ 1320,- de kist, d. w. z. ƒ 240,- meer dan voorheen, aan de Opium Sociëteit verkocht. Waarschijnlijk omdat de hele gang van zaken voor beide partijen nadelig is en om genoegdoening te geven voor het optreden van Batson, beloofde het bestuur te Calcutta eind 1763 fol. 1988) 
dat zij het getroffe accoord tusschen hun voorig opperhoofd Ellis en ons geweese opperhoofd Bacheracht door mediatie van hunnen president de heer Van Sittard zouden mainteneeren, mits ons ministerie ook ordres naar Patna afzond, teneynde zo de beide compagnies ieder in de helft van den inzaam participeerden. Dit heeft egter, wijl den laatsten oegst genoegsaam ingezameld was, volgens de betuyging van voormelde mr. Batson tot dezelve geen betrekking kunnen krijgen. Maar hij heeft belooft om met onse bediendens voor den aanstaanden hiertoe de vereyschte maatregulen te neemen en te sorgen dat de particuliere Engelschen er geen deel aan krijgen. Dus men eenige hoop heeft om in het aanstaande jaar beter te slaagen. 
Met de salpeter is het ook ernstig gesteld. Onder het voorwendsel dat, als de zaken bleven zoals in juli en augustus 1763 en er niet meer salpeter werd verworven, fol. 1989 
hebben de Engelsen, ondanks hun exclusieve voorrecht, ronduit geweigerd de Compagnie en anderen iets te leveren. Volgens een brief uit Patna zeker niet toen ze zelf in het nauw waren gedreven. Er kon niets anders gedaan worden dan in te gaan op het simpele voorstel van de raad van Calcutta, om voor het lopende jaar vast te houden aan het akkoord dat in de brief van 10 mei 1763 werd genoemd. Zonder van het akkoord te reppen zijn de dienaren daar maar op ingegaan, aangezien ze, evenals wij, hoopten nog wat in te slaan voordat er op andere wijze in Europa in voorzien werd. Dat lijkt temeer nodig, omdat men in Bengalen op de ondergang van de Compagnie schijnt uit te zijn. Volgens de geheime brief, eveneens van 20 februari 1764, fol. 1990 heeft nawab Mir Jafar Ali Khan, die door de Engelsen weer in het zadel geholpen is, het gebruikelijke kleine geschenk bij de felicitatiebrief niet geaccepteerd. Waarschijnlijk om meer druk uit te oefenen. De verkoop van Japans koper is gering. Met de hele afzet gaat het van kwaad tot erger. Het retour van maar twee schepen is het duidelijkste en tevens onaangename bewijs hoe slecht het met de inkoop van textiel etc. gaat. De laatste gewone brief meldt gelukkig dat er op het eind van 1763 en het begin van 1764 enig schot in zat, maar mogelijke acties door de verdreven nawab en verwoestingen op het platteland maken alles zeer onzeker. fol. 1991 Voorlopig zijn als retourschepen via Bengalen de Oranjezaal voor de kamer van Amsterdam en de Huis te Boede voor die van Zeeland aangewezen. Ze moeten half mei 1764 vertrekken om samen met de 's-Gravenzande, die via Ceylon zal varen, Bengalen zo vroeg mogelijk de bestelde 29 ton in contanten te leveren. Er is besloten die in gouden en zilveren specie voor 18 ton te voldoen, waar dan wat direct uit Nederland wordt gestuurd nog bijkomt. Met de 's-Gravenzande zullen naar Ceylon nog 100 van de geplande 300 leggers arak gezonden worden. Vandaar moeten er 30 balen kaneel, 30. 000 lb kayirudraad en een goede partij dito touwen naar Bengalen meegenomen worden in ruil voor rijst en andere benodigdheden. 
Coromandel fol. 1992 Er wordt verwezen naar de brieven die Heren XVII reeds via Ceylon hebben ontvangen. De Oosterbeek en Vrouwe Elisabeth zullen op de gebruikelijke tijd naar zowel het noorden, als het zuiden van Coromandel gaan. In de geheime brief van 20 januari 1764 naar Nagapattinam werd gereageerd op de gevraagde, maar slechts gedeeltelijk toereikende overwegingen ter verbetering, voor zover de omstandigheden die toelieten. Ook is er groot ongenoegen getoond over de hulp die de gouverneur aan het Engelse koningsschip de Baleyn heeft verstrekt. De gevolgen zijn voor zijn rekening. In de generale missive van 31 december 1763 is er al verslag van gedaan. In een gewone brief van 30 april 1764 is het besluit van 20 maart vervat fol. 1993 om de voorgestelde verbetering van de vestingwerken te Nagapattinam uit te stellen. Volgens het plan en de mededelingen van ingenieur Jan Fredrik Duntzfeld zouden die wel ƒ 200. 000,- kosten en de aller noodzakelijkste ƒ 58. 890.) 
Want schoon ons ten klaarsten bleek dat het geproponeerde de genoemde vesting in een seer defensiven staat zoude stellen, verdiende egter geen mindere aanmerking bij ons dat de presente winsteloose tijden iets diergelijks seer beswaarlijk lijden kunnen. En dat, dewijl wij ook reeds bij onse eerbiedige van den 31 e december 1761 ten deesen aspecte U Wel Edele Hoogachtb. ordres des aangaande, versogt hebben, die men nu eerlang tegemoetziet, de finale dispositie, dus als gesegt, verder surcheerden. 
De geheime brief van 20 januari 1764 is op 23 januari met de Vrouwe Petronella verzonden. In tegenstelling tot het besluit van 16 december 1763 werd besloten dit schip direct naar Trincomale te zenden. fol. 1994 Daar moest het de manschappen en de lading voor Ceylon ontschepen en naar Nagapattinam verder gaan. Na het afgeven van het goud moest de in voorraad zijnde textiel, afkomstig uit alle kantoren in Coromandel, zo snel mogelijk worden ingeladen, zodat het op tijd voor de schepen van de aanstaande eerste bezending te Batavia zou worden ontvangen. 
Ceylon Met de Vrouwe Petronella werd volgens besluit van 13 december 1763 100 last rijst naar Ceylon verzonden, maar daarenboven werd er, bij besluit van 13 januari 1764, nog 50 last aan toegevoegd. Om de rijstvoorraad zo ruim mogelijk te houden, werd eveneens besloten om op de bestelling van 1000 last vroegtijdig 800 last te verschepen. De Kievitsheuvel en Tulpenburg, die daartoe rijst van Java's Oostkust hebben opgehaald, zullen daarmee binnen enige dagen naar Ceylon vertrekken. fol. 1995 Op een bestelling van 16 ton zal ƒ 380. 000,- aan contanten worden meegegeven. Daarbij komen nog de ton die met de Vrouwe Petronella meeging, en de ƒ 375. 000 die in ropia's uit Surat en Malabar zijn ontvangen. Een nader besluit wordt pas genomen, wanneer bekend is hoeveel Heren XVII vorig najaar aan contanten met de schepen direct naar Ceylon varende, hebben meegegeven. Ondertussen zal het bestuur er over onderhouden worden de bestellingen voor Batavia, vooral wat equipagegoederen en houtwerk betreft, minder buitensporig op te stellen, hoewel dat belangrijke eiland in de huidige omstandigheden wel wat extra's nodig heeft. Men hoopt dat de hoge uitgaven door een eervolle vrede zullen verminderen. fol. 1996 Hoewel de Huis te Boede, Vrouwe Rebecca Jacoba en Kronenburg, die op 10 februari en 3 maart 1764 uit Galle zijn vertrokken, te Batavia aankwamen, brachten ze geen berichten uit Colombo mee, in het bijzonder niet over het grote project waaraan op 10 februari 1764 was begonnen. Wellicht zijn die verzonden met de laatste vandaar vertrekkende retourschepen De Drie Papegaaien en de Vrijburg. Om herhalingen te voorkomen wordt de uitslag maar afgewacht. Mocht er informatie binnenkomen voordat het schip met deze brief zal zijn vertrokken, dan wordt die in het slot van deze brief nog vermeld. Als retourschepen via Ceylon zijn de Eendracht en Keukenhof voor de kamer van Amsterdam, de Torenvliet voor die van Zeeland, en als een vierde schip nodig zal zijn, de Kievitsheuvel aangewezen. Malabar fol. 1997 Na de brief aan Heren XVII uit Malabar van 6 december 1763 zijn daar, de vanuit Batavia vertrokken, Vredestein en Erfprins aangekomen. De verkoop ging voorspoedig, zodat de 100. 000 ropia's die in de Kronenburg, die uit Surat Cochin heeft aangedaan, en die voor Malabar bestemd waren, door het bestuur in dat schip gelaten konden worden. Met de Jonge Lieve, die uit Ceylon daarheen was gezonden, kon het bovendien zelfs 150. 000 ropia's terugsturen. Met de Vredestein zond het bestuur te Cochin ook een volle lading nely, waarvan het ruimschoots voorzien was, naar Ceylon. Dit schip, dat half februari 1764 uit Cochin is vertrokken, en de Erfprins, die in het midden van maart met een lading peper zou vertrekken, worden binnenkort te Batavia terugverwacht. fol. 1998 Deze berichten stonden in de brieven van 21 januari, 15 en 20 februari 1764. Het is uit de eerste gebleken) 
dat op meermeld Mallabaars hoofdcomptoir g'arriveert waaren de Engelse oorlogsscheepen de Nortfolk, te weeten eens alleen, en vervolgens andermaal met de Chettam, Weemoud en Amerika onder het commando van den viceadmiraal Cornisch, zijnde door een vehemente storm van voor Madras geslaagen en genoegsaam masteloos, of met andere gebreken geteistert. Waarop zij, naar hun verhaal, sig naar Trinconomale begeeven hadden om hersteld te worden, maar daar naar vereysch niet klaar hebbende kunnen raaken, Ansjenga meenden aan te doen, dog dat door een zware travaat belet was geworden, en dus versogten om de benodigde adsistentie. Dat de ministers dit esquader naar mogelijkheyd hebben bijgestaan, hoewel zij seggen nog gering naarmaate van den slegten toestand dier Britse scheepen. Zijnde zelfs de Weemoud, waarvoor de aangepresenteerde masten te klein waren, genoodzaakt geweest om naar Bombay te steevenen, terwijl genoemden zeevoogt wel vergenoegt zijn reise op den 21 e december 1763 naar Europa heeft voortgeset. Zijnde hij in het bijzonder ook in dien goeden luim gebragt, omdat de ministers de vergaande inschikkelijkheyd gebruykt hebben, om aan hem op zijn doleantie te laaten restitueeren de door zijn secretaris reeds betaalde thol voor de bij particuliere ingekogte en uytgevoerde benodigtheeden. 
In een kopie van de brief van 15 februari 1764 wordt gemeld dat met een particuliere sloep in Malabar het droevige bericht van het vergaan van de Amstelveen is ontvangen. Dit schip was vorig jaar naar Kharg gezonden. Na ontvangst van de originele brief, waarbij een pak met brieven uit Kharg gevoegd zal zijn, of na directe informatie op andere wijze verkregen, kunnen nadere bijzonderheden worden gemeld. fol. 2000 Men zend nu de memorie van raad ordinaris Jan Schreuder over Malabar, met in de marge de geheime besluiten die daarover op 2, 5 en 9 april 1764 zijn genomen, en verzoekt om orders betreffende die punten die onbeslist zijn gebleven. Hopelijk stemmen Heren XVII in met de maatregelen die ter verbetering van de situatie te Malabar zijn genomen. 
Surat Uit Surat werd met de Vrouwe Rebecca Jacoba en Kronenburg t. w. v. ƒ 141. 093 aangevoerd, exclusief ƒ 150. 000 aan zilveren ropia's die op Ceylon zijn vastgehouden. Het is zorgelijk dat het derde schip, de Amelisweert, daar eind januari 1764 nog niet was aangekomen. Met de Kronenburg fol. 2001 kwam de oud-directeur Jan Drabbe aan, maar directeur Christiaan Lodewijk Senff bericht in zijn brief van 30 januari 1764 dat hij hoofdadministrateur David Kelby en secretaris Willem Blauwkamer te Surat moest laten blijven om de negotieboeken af te sluiten en hun rekeningen te vereffenen. Met genoemde schepen zond het bestuur 4 sergeanten, 5 korporaals en 31 gewone militairen mee. De militaire situatie is daarmee in verval geraakt. Tot grote ergernis is hetzelfde wederom geconstateerd aangaande de politieke en commerciële zaken. De ongunstige tekenen zijn reeds gerapporteerd. Er zal daar een geheel nieuw garnizoen geplaatst moeten worden dat beter gedisciplineerd is en minder geneigd om naar de Engelsen over te lopen. Er zal verhaal worden gehaald op die dienaren die hun plicht verzaakt hebben. fol. 2002 Men zal trachten die maatregelen te nemen, die de situatie onder directeur Senff verbeteren. Deze berichtte in zijn laatste aparte brief van 30 januari 1764 dat zowel de inlandse regenten, als de Engelsen zeer inschikkelijk waren, maar dat het met de handel heel slecht ging. Als de makelaars door hun oude voorraden, waarmee zij nu erg mee omhoog zaten, heen zouden zijn, hoopte Senff op herstel. De gesloten vrede in de binnenlanden, waarover hij Heren XVII reeds heeft geïnformeerd, zal daar het meeste aan bijdragen. Men is van plan om eind juli of begin augustus de Barbara Theodora, Renswoude en Leimuiden naar Surat te zenden en eventueel nog een schip, naar gelang de berichten daartoe aanleiding mochten geven. Kharg Naast het ongeluk met de Amstelveen, fol. 2003 waarover nog geen berichten zijn ontvangen, valt over Kharg slechts te melden dat de Lapienenburg met een gewilde lading vroegtijdig daarheen zal worden gezonden. Java's Oostkust Hoewel het op Java's Oostkust rustig is, is het door de laatste uitzonderlijk droge westmoesson onzeker of er een goede rijstoogst zal zijn. Men hoopt met de zegen van de Heer geen schaarste te krijgen. Bantam 
Daar men in het begin deses jaars voor eenige gevolgen te dugten kreeg, mits den genoegsaam algemeen haat van de princen van den bloede en hofsgrooten tegen den pas in augustus 1763 aangestelden rijksbestierder Tisna Nagara. Wijl die des konings gunst soverre hadde weeten te winnen dat den vorst als blind was, om deeze zijnen ministers daar uyt gevoede ondragelijke trotsheyd, die verselt ging met een verregaande schraabsucht, te zien, ja er selfs als in toestemde, waardoor dan groot en klein wars van die behandelingen wierd en onder anderen zeeven princen, meerendeels aan den kooning vermaagschapt, sig herwaards in stilte begaaven om 's Compagnies protectie te versoeken. Dog hetgeen dan ook eindelijk, gevoegd bij onse nadrukkelijke vertoogen aan Zijn Hoogheyd bij brief van den 26 e januarij passato en des commandeurs Schippers nadere redenkavelingen met hoogst denselven, den vorst zo het schijnt de oogen g'opend heeft om het gevaarlijk gedrag van gedagten Tisna Nagara te beschouwen. Gelijk hij hem dan ook uit voormelde dienst gedimoveert heeft en door ons bij provisie op Edam in bewaring gesteld is. Onder toelegging van 10 rds. 's maands en eenige andere benodigtheeden tot zijn onderhoud. 
Na deze snel opgekomen en spoedig beëindigde kwestie is het weer rustig. Op verzoek van de vorst zijn de pangerans weer teruggekomen en volgens de brief van 2 maart 1764 van commandeur Thomas Schippers met vreugde ontvangen. fol. 2005 Op verzoek van de koning en de Compagnie heeft de toegewijde pangeran Kusuma Diningrat, die het vorige jaar na zijn herhaald verzoek uit zijn ambt was ontslagen, het bestuur van het rijk weer op zich genomen. 
Batavia Betreffende de Hoge Regering wordt de reeds genoemde aankomst van raad extraordinaris Louis Taillefert gemeld. Zijn gage als directeur van Bengalen is bij zijn aankomst beëindigd en hij heeft de beschrijving van Japan en Sumatra's Westkust op zich genomen. Raad ordinaris Huijbert Willem van Bazel en raad extraordinaris Michiel Romp zijn daarvan ontheven. Betreffende de aanwending van geld fol. 2006 werd op 8 maart 1764 besloten het verbod van 1763 op het uitvoeren van ongemunt goud door particulieren op straffe van inbeslagneming te hernieuwen. Zo hoopt men de gevraagde hoeveelheid van dit metaal voor Coromandel te bemachtigen. De bevolking zal aangemoedigd worden het voor rsd 19 de reaal fijn aan de Compagnie te leveren. Wegens de duurte was een lager bod onmogelijk. De besluiten van 10 en 17 januari 1764 betreffende belastingen en vergoedingen hielden het verbod van 19 augustus 1761 om betalingen uit de boedel van de overleden oud-gouverneur van Coromandel Steven Vermont te doen, in stand. Evenwel zijn de executeurs in die boedel gemachtigd om op verzoek van de gerepatrieerde onderkoopman Pieter Vermont, onder zekerheid van terugbetaling, ƒ 12. 000,- aan hem uit te betalen. fol. 2007 Dit bedrag was hem in het testament van Steven Vermont gelegateerd. Bij genoemde besluiten is aan de executeurs in de boedel van de overleden gouverneur-generaal Jacob Mossel ƒ 12. 038 gerestitueerd, die door diens algemeen gemachtigde in Nederland Jan Koning, schepen te Enkhuizen, als legaat en voor enige onkosten aan Abraham Vermont in Amsterdam, de broer van genoemde Steven Vermont, was uitbetaald. Deze restitutie was gedaan op 16 juli 1761en dus voor het verbod van 19 augustus 1761. Bij zijn aankomst in Batavia zijn bij besluiten van 13 en 17 april 1764 de goederen aldaar van de oud-directeur te Surat Jan Drabbe in beslag genomen. In de brief van 31 januari 1764 had het bestuur te Surat bericht dat hij naar gissing ƒ 24. 000,- aan de Compagnie schuldig zou zijn. Omdat uit de inventarisatie van deze goederen opgesteld door de opperkooplieden van het kasteel te Batavia was gebleken dat daaruit niets substantieels te verkrijgen viel, fol. 2008 zijn ze weer vrijgegeven, maar is vastgelegd dat Jan Drabbe genoemd bedrag contant moet voldoen, of er borg voor moet staan. Betreffende de verkoop moet men de onaangename mededeling doen dat in 560. 440 lb peper uit Bandjarmasin en Bantam ongedierte dat op vliegjes leek, heeft gezeten. Eind vorig jaar was er met de Jonge Petrus Albertus ongeveer 260. 000 lb peper uit Bandjarmasin aangevoerd. Het lag vooraan in een pakhuis op Onrust en er was 1000 pond driemaal geharpt. De eerste keer was 8 lb, de tweede 2 lb en de derde maal 1 lb stof verloren. Een groot gedeelte van deze partij was geheel of gedeeltelijk door het genoemde ongedierte aangevreten. De fabriek, de baas van Onrust en de bazen van de timmerlieden zijn er direct op uitgestuurd om, als er nog peper lag, fol. 2009 of als het reeds verwijderd was, schriftelijk te rapporteren waarvandaan, naar ze aannamen, dit ongedierte kwam. Er zijn zes dienaren aangesteld om de aangestoken peper zolang te harpen, totdat ze geheel zuiver zou zijn. Omdat het ongedierte uit de vrucht voortkwam, heeft dit zelfs na twintig maal harpen geen resultaat gehad. Ook na een zak met twintig pond een half uur in het zeewater te hebben gehouden en daarna de peper weer te drogen, waarbij 4 pond verloren werd, zat er nog ongedierte in de korrel. Tenslotte werd besloten de peper uit Bandjarmasin, en wat er van die uit Bantam besmet was, zo spoedig mogelijk zes maal te harpen. Dan is ze stofvrij. Om door verzending naar Kanton de peper niet in diskrediet te brengen, en zeker niet om ze voor Nederland te bewaren, zal ze aan de Chinese officieren te Batavia verkocht worden. Die zullen wel het hoogste bod doen. fol. 2010 De voorwaarde is echter dat ze de peper niet naar Kanton, maar naar Amoy of Limpho uitvoeren. De Chinese officieren boden evenwel maar rsd 16,- het pikol en daarom mocht de directeur-generaal ze voor rsd 18,- verkopen, of desnoods voor rsd 17 1/2 laten gaan. Zo is het gebeurd, waarbij nog 100 % winst zal worden gemaakt. Nadere bijzonderheden zijn te vinden in de besluiten van 27 maart, 2, 6 en 10 april 1764. De dienaren die deze peper hebben geharpt, rapporteerden op 24 april in een beëdigde verklaring dat op de 260. 000 lb uit Bandjarmasin 15. 443 lb, of krap 6 %, verloren was. Op de 6000 lb peper uit Bantam, die er vlak naast had gelegen, was 343 lb, of ruim 5 2/3 verloren, maar geen korrel was, op een enkele na, door vliegjes geïnfecteerd. Alles in aanmerking genomen fol. 2011 moet de oorzaak van dit ongedierte wel zijn dat de peper niet rijp of droog genoeg was ontvangen, of dat er sommige korrels waren aangevreten. De residenten te Bandjarmasin is niet alleen een monster van zo'n korrel gestuurd, maar in een brief van 11 april 1764 zijn ze gewaarschuwd in het vervolg beter op de kwaliteit te letten. Zo niet dan moeten zij schade en winstderving vergoeden. Om met de peper uit Bantam, die in hetzelfde pakhuis heeft gelegen, zo voorzichtig mogelijk te zijn gaat deze wel naar Kanton, maar deze partij van 300. 000 lb gaat in een apart schip. Over de zwakte van het garnizoen en de zorgelijke gevolgen daarvan fol. 2012 is op 30 januari 1764 een besluit genomen. Inclusief de buitenposten bestond het toen uit 740 gezonde manschappen en men vroeg zich af of de 100 Europese militairen voor Trincomale wel met de Vrouwe Petronella moesten vertrekken. Er was weinig uitzicht op versterking uit Nederland, zodat de posten rond Batavia niet als vereist bezet konden worden en de zending naar Ternate en Makassar erbij inschoot. Zoals dat eerder met de genoemde Oosterkwartieren is geschied, werd besloten om ter wille van de positie van genoemde plaats op Ceylon toch meer te doen dan men kon, vooral omdat er met de schepen uit Nederland de Eendracht, Lapienenburg en 's-Gravenzande maar 111 rekruten en daarna met de Vrouwe Elisabeth 82 militairen arriveerden. fol. 2013 Heren XVII kunnen hieruit opmaken hoe onthand men is en hoe men uitziet naar de schepen die nog bij Kaap de Goede Hoop lagen, toen de Vrouwe Elisabeth vandaar vertrok. Men verzoekt wederom om met spoed goed bemande schepen te zenden, zodat de normale gang van zaken ongehinderd plaats kan vinden en ze bij onverwachte gebeurtenissen ingezet kunnen worden. Wat betreft het gebrek aan lichte stukjes voor de sloepen en pantjalangs was, bij het zoeken naar een oplossing hiervoor, gemerkt dat er te Batavia een grote voorraad oud metaal ongebruikt lag en dat volgens de brief van 4 januari 1764 uit Semarang er te Gresik goede 1-ponders gegoten konden worden. Een kanon met een zwaarte van 250 pond zou aan maakloon, smeltverlies en aan oud metaal bij 8 stuiver het pond op niet meer dan ruim ƒ 162,- uitkomen. fol. 2014 Dit is iets minder dan een stuk uit Europa en daarom is op 14 februari en 6 april 1764 besloten om 60. 459 1/8 lb van het genoemde oud metaal, onbruikbare bassen etc. naar Gresik te zenden om er 1-ponders te maken.) 
Ten aansien van den particulieren handel hebben wij ter wegneming van alle exceptiën in het aanbrengen van westersche lijwaaten ten vervolge of duidelijker explicatie van het gearresteerde op den 22 e november 1763 den 13 e april jongstleeden beslooten, dat den uytvoer der doeken van de lijwaaten geevende comptoiren nog invoer alhier of elders plaats mag hebben, schoon ook de Compagnies eysschen voor Europa en Indiën voldaan mogten zijn, dan wel onder welke benaming of pretext en zulx met de voorige pænaliteiten tegen de overtreeders. 
Hiervan heeft men egter het wijnige g'excuseert dat wij eenlijk tot eigen huysgebruik benodigen, hetgeen wij onder 's Compagnies goederen zullen laaten overkoomen en op de cognoscementen doen bekendstellen. 
De aanleiding tot dit verbod fol. 2015 is geweest dat enige daartoe gecommitteerde leden van de Raad van Justitie op verzoek van de waterfiscaal negen pakken met sitsen uit Patna in beslag hadden genomen. Deze waren door de secunde aldaar, Andries Jurgen Schultz en boekhouder Roghe met de Vrouwe Kornelia Hillegonda voor verkoop naar hun gemachtigden in Batavia gezonden. Uit de omstandigheden was evenwel duidelijk dat dit geen smokkel betrof, maar dat het met medeweten van het bestuur te Bengalen was geschied en dat er tol voor was betaald. Er was voldaan aan het besluit van 18 december 1761 en het daarop gebaseerde plakkaat van 24 december dat de bestelling door de Compagnie van deze soort textiel was vervuld. Daarom zijn de pakken bij besluit van 7 april 1764 teruggegeven. Het ongefundeerde verzoek van de waterfiscaal om deze kwestie in rechten te vervolgen fol. 2016 is bij besluit van 17 april 1764 afgewezen. De facturen van deze sitsen die zijn berekend op ƒ 15. 672,-, of 10. 448 ropia's, zijn bijgesloten met een verklaring van de administrateur van het textielpakhuis dat de pakken net zo groot waren als de gebruikelijke particuliere soort. Dit diende om te weerleggen dat ze volgens de waterfiscaal veel waard waren en uitzonderlijk groot. Enige pakjes met bestellingen aangevoerd uit de Westerkwartieren zijn aan de eigenaars gegeven, omdat ze slechts kleinigheden bevatten. Maar de actie van de waterfiscaal tegen een kist met textiel, die schipper Simon van Dalen met de Vrouwe Kornelia Hillegonda uit Bengalen meebracht, is bekrachtigd. Aangaande de vreemde Europeanen zullen de ernstige moeilijkheden fol. 2017 met de luitenant van het Engelse koningsschip Panther, die in de brief van 24 januari 1764 zijn gemeld, niet vergeten zijn. Ter wille van de zeemacht van de koning van Engeland in Azië is hem toegestaan om, naast enige levensmiddelen, 100 canasters poedersuiker uit te voeren. Deze, Browne genaamd, dan wel zijn voorganger de overleden kapitein Matthewson, hebben 400 canasters, naar later bleek, voor de handel gekocht. Op zijn ondoorgrondelijke wijze probeerde Browne bij zijn afscheid van de gouverneur-generaal deze een geschrift op te dringen, wat deze conform 
het besluit van 20 januari 1764 door de sjahbandar Robbert Hendrik Armenault heeft laten weigeren. Hij liet hem weten hoe lastig hij zich had gedragen. fol. 2018 In het besluit van 7 februari wordt gewag gemaakt van het feit, dat waarschijnlijk met zijn schip behalve de 3 deserteurs, nog 2 militairen, 4 zeevarenden en 18 ambachtslieden zijn verdwenen. Hoewel hij al vertrokken was, was het resultaat van zijn eigenzinnigheid schadelijk. Want, zoals men later heeft gehoord, kocht wijlen Matthewson niet alleen 400 canasters poedersuiker, maar had Browne de 300 canasters die hij niet mocht uitvoeren, opgeslagen in het pakhuis van het huis waar hij had gelogeerd, de sleutels aan de verhuurder opgedrongen en gezegd dat hij het in naam van de koning van Engeland had verzegeld. De in het nauw gedreven verhuurder verzocht bij het College van Schepenen om ontzegeling. Hij vreesde diefstal van de poedersuiker, fol. 2019 of door lekkage verlies of bederf. Hoewel het buitensporig was dat een vertrekkende vreemdeling de eigenaar het gebruik van zijn huis betwistte en hij louter speelde met de naam van zijn koning, wilde het College van Schepenen, die het verzoek wel wilden inwilligen, toch door de Hoge Regering gedekt worden. Op 14 februari werd besloten de ontzegeling te laten geschieden en het College van Schepenen op te dragen na te gaan van wie Matthewson de suiker had gekocht. Deze moest dan onder ede verklaren wat hij er voor ontvangen had en dat bedrag retourneren. De secretaris van het College van Schepenen zou het dan zonder enig salaris of kosten onder de naam van Matthewson moeten administreren. Om diens erven iedere klacht over het verbieden van uitvoer te ontnemen mocht deze er zonder bevel van de Hoge Regering niets van afgeven. fol. 2020 Het bleek dat de verkoper van de suiker de Bataviase burger James Burnett was. Hij deed wat van hem gevraagd werd en daarna kocht de Compagnie de suiker voor een prijs die de opperkooplieden van het kasteel acceptabel vonden. Ze zou dan naar Japan verscheept worden. Dit is te vinden in de besluiten van 14, 21 en 28 februari en 13 maart 1764. Toen luitenant Browne in Straat Sunda de 's-Gravenzande, die uit Nederland kwam, passeerde, is hij er niet voor terugedeinsd om een kogel af te vuren die bij de valreep neerkwam. Hij zond een officier om te controleren of er geen Engelsen aan boord waren, maar deze visitatie is geweigerd. Het bijgesloten rapport toont de oneigenlijke pretenties van de Engelse zeeofficieren. fol. 2021 Om problemen als deze met de suiker te voorkomen) 
so heeft men tot nader begrip van het geresolveerde op den 2 e augustus 1762 verstaan om alle de hier aankoomende scheepen van Engelschen, Franschen, Zweeden of Deenen uit 's Compagnies pakhuisen met rijst, zuiker en arak te voorsien, het eerste tegens rds. 40 het last, de poederzuyker tot rds. 5 en de candij tot rds. 10 het picol, en de legger arak tot rds. 40 buyten de fust. En men heeft bij een biljet den ingesetenen verboden om geene dier producten aan hun te verkoopen, onder pæne dat de koop g'annulleert, het goed geconfisqueert en den verkoper, zowel als den makelaar arbritalijk gestraft zullen werden. 
Ook op 14 februari 1764 is besloten om aan een zekere John Browne, commandant van het Engelse scheepje de Spencer, op zijn verzoek een zwaar touw van 13 à 14 duim te leveren met een winst van tweemaal de prijs. fol. 2022 Uit het besluit van 6 maart blijkt dat deze dat wegens de duurte heeft afgewezen. Op zijn verzoek om levensmiddelen en rijst te mogen kopen, is hem verzocht daarvan een lijst te geven om hierin uit de voorraad van de Compagnie te voorzien. Op 10 en 13 april 1764 is ook een besluit genomen betreffende het verzoek van Thomas Austin om vijf of zes duizend pond rijst, en om voor de vloot van de Engelse koning bij particulieren 150 of 200 leggers dubbele arak en 400 of 500 canasters suiker te mogen inkopen. Austin was als commandant met het koninklijke Engelse provisiescheepje de Pigot uit Madras aangekomen en was zeer gunstig door de Engelse admiraal Samuel Cornish beschreven. Austin voerde aan dat de Compagnie geen arak in voorraad had en dat de suiker goedkoper bij particulieren te krijgen was. Hij betoogde dat hij, volgens het besluit van 13 april 1764, geen arak zoals die gewoonlijk uit Compagnies pakhuis werd geleverd, kon aannemen. fol. 2023 Om het besluit, dat alleen de Compagnie aan vreemde 
schepen mag leveren, niet krachteloos te maken, is besloten zoveel arak als Austin zei nodig te hebben, voor rsd 50 de legger in te kopen en aan hem voor rsd 65 te verkopen, waarmee de kosten van de vaten worden gedekt. Op 17 april 1764 werd besloten om Christoffel Oliphant, gezagvoerder van het Engelse particuliere scheepje de Mary uit Bengalen, 120 leggers arak en een kojang rijst te leveren en hem toe te staan bij particulieren wat levensmiddelen en wat zink, of ander metaal, als ballast in te kopen. Nog een staaltje van het onbehoorlijke gedrag van de Engelsen, waarvan de brieven nu al enige jaren overlopen, is dat hun posthouders op Krui, nabij Compagnies fort op Lampong Semangka, weigeren drie vandaar weggelopen fol. 2024 slaven zonder toestemming van hun bestuur te Benkulen, terug te geven. Daartegen is met de eis deze te retourneren op 30 april 1764 bij dat bestuur geprotesteerd. Maar er moet ronduit gezegd worden dat er onder de Engelsen ook nog zijn die de hulp en de vele blijken van vriendschap door de Compagnie weten te waarderen. Zo betuigde de kapitein van het Engelse compagnies schip de Admiral Pocock, reeds genoemd in de brief van 31 december 1763, in een beleefde brief aan de gouverneur-generaal, gevoegd bij het besluit van 30 januari 1764, zijn dank voor de snelle assistentie, zonder welke hij zijn reis naar China niet had kunnen voortzetten. Bovendien wordt er een briefje van de gezagvoerder van de Engelse compagnies sloep Luconia bijgesloten, fol. 2025 waarover in genoemde generale missive en het nabriefje van januari reeds werd gesproken, waarin deze bedankte voor de hem verleende hulp. Zelfs de toon van vice-admiraal Samuel Cornish is veranderd. In zijn brief, die onder de bijlagen meegaat, betuigt hij dat hij in zijn vorige brief wat voorbarig is geweest. De gouverneur-generaal had toen de moeite genomen die brief te weerleggen. Dat antwoord werd met de laatste tweede bezending meegestuurd. Toen is besloten om de gezagvoerders van vreemde Europese schepen schriftelijk te laten verklaren dat ze geen deserteurs, van welke natie ook, zouden aannemen, laat staan hen beschermen. Bij besluit van 27 april 1764 is dat uitgevoerd ten aanzien van Thomas Austin. fol. 2026 Dit onderwerp wordt afgesloten met het voorval dat een zekere Simon Mauricet, een Fransman die zich inwoner van Macao noemde en begin maart aankwam met het Portugese scheepje La St. Adalouse, op 6 maart 1764 verzocht een partij thee, zink en porselein, die hij in dat schip en in de Kantonse jonken had aangevoerd, te mogen verkopen om een schuld bij de burger Keijsers te Batavia te vereffenen. Bovendien vroeg hij te mogen blijven totdat dat scheepje naar Timor zou verder gaan. Uit de gevraagde opgave bleek op 8 maart dat Mauricet voor Keijsers 109 pikol zink had en 68 in stro verpakte porseleinen borden. Conform het besluit van 21 mei 1763 waarbij de invoer van goederen uit China alleen aan Chinezen en burgers van Batavia is toegestaan, is de afzet van deze goederen afgewezen. fol. 2027 
Het verzoek om te mogen blijven is pertinent geweigerd, omdat het verblijf van zulke vreemdelingen in Batavia meestal erg schadelijk is. Onder het voorwendsel van ziekte heeft Simon Mauricet het genoemde scheepje toch laten varen. Wegens deze overtreding van de regels en om hem geen voordeel van een langer verblijf te laten hebben, werd op 16 maart 1764 besloten hem in de hoofdwacht te interneren totdat de La St. Adalouse uit Timor was teruggekeerd. Omdat hij werkelijk ziek was, is hem op 5 april 1764 toegestaan naar zijn logeeradres te gaan, mits hij binnen zou blijven en na hersteld te zijn zou terugkomen. De gezagvoerders van het gereedliggende retourschip, dat zeilwaardig werd bevonden, is, zoals de laatste jaren gebruikelijk, bevolen fol. 2028 de Kaap de Goede Hoop voorbij te zeilen en zo nodig St. Helena aan te doen. Naast de gezagvoerders vaart de jong-assistent Cornelis van Zanten mee naar Nederland. Hij is steeds ziek, en omdat hij zijn dienstverband niet heeft uitgediend, is zijn gage afgeschreven. Om de wraaklust van familieleden van een Javaan te ontgaan, repatrieert ook soldaat Cornelis Coppans. Hij vreest deze te hebben doodgeschoten, maar bij besluit van 17 april 1764 is hij door de Hoge Regering daarvan vrijgesproken. Volgens de lange en korte facturen heeft dit schip een lading t. w. v. ƒ 53. 048. In totaal is er nu vorig najaar en dit voorjaar uit Batavia, Bengalen, Ceylon en China voor ƒ 7. 582. 166 verzonden. Dit, en wat de kamers teveel of te weinig hebben ontvangen uit Azië, blijkt uit de meegezonden formele liquidatie voor 1764. fol. 2029 De ladingen van de retourschepen uit China zorgen 
echter voor een onregelmatigheid, doordat ze in taëls van 70 2/5 stuiver, of in de Nederlandse waarde van een Spaanse reaal zijn berekend en de overige lading volgens de in Azië gebruikelijke reductie, waarbij de taël op 88 stuiver komt. De kamers die niet delen in de retouren uit China, worden zo benadeeld. Men brengt dit onder de aandacht en verzoekt om instructies hoe in het vervolg daarin te handelen. In het bijzonder wordt gewezen op de besluiten van 30 januari, 7 en 14 februari 1764 over een pak gewoon gebleekt guinees. fol. 2030 Bij inspectie van de textiel die vorig najaar met de Sloterdijk uit Coromandel werd aangevoerd, bleek dat er binnenin tien vochtige en gevlekte stukken zaten. Men vreesde dat er meer van zulke pakken zouden zijn, maar het was te laat om dat na te gaan. Voor de tweede verzending werd aan de administrateurs in de westzijdse pakhuizen en de opperkooplieden van het kasteel te Batavia uitleg gevraagd wie had verzuimd dit tijdig op te geven. Deze verantwoording is bij genoemde besluiten van 7 en 14 februari gevoegd. Een finaal besluit is uitgesteld totdat Heren XVII hebben bericht hoe de kwaliteit van de overige pakken is geweest. fol. 2031 Bij het lezen van de brieven uit Ceylon was men onzeker of het gevraagde rapport over de kwaliteit van enige pakken textiel in het retour van 1760 door het voormalig hoofd van de Mahabadde, koopman Jan van der Weerd, met enige papieren over de toestand van de kaneellanden van de Compagnie, wel direct vandaar aan Heren XVII was toegezonden. Voor de zekerheid zijn ze in kopie bijgevoegd. Voor het wegzenden van het retourschip is nog wel op berichten uit Ceylon gewacht, maar toen dit vruchteloos bleek te zijn, is besloten het overmorgen te laten vertrekken. De eerste beëdigde klerk op de algemene secretarie fol. 2032 Paulus Godefridus van der Voort zal tot het eind van Straat Sunda meezeilen om, als er nog een schip uit Ceylon wordt ontmoet, de brieven vandaar naar Nederland door te zenden. Met de brigantijn het Zeepaard, die een lading tin meebracht, zijn nog uit Malakka brieven van 31 maart en 6 april 1764 ontvangen) 
continerende dat den regent van Riouw Dain Cambodia aan het ministerie berigt heeft dat de koning van Trangano sig zoude verbonden hebben met den piraat Radja Ismaël, soon van den overleeden Radja Mahometh, teneynde naar Siac af te zakken, en daar, alles overmeestert zijnde, dan selfs naar Malacca sig te begeven. Waaraan de ministers seggen wel in het geheel geen geloof te kunnen weigeren, dog dat het hen teffens bijna onaannemelijk voorkomt dat Radja Trangano, buyten eenige bedenkelijke reedenen, sig so ontrouw tegen de Compagnie gedraagen zoude. En gissen dus of den toeleg niet eer weesen zoude om voor gemelde Radja Ismaël het Johoorsche rijk in te nemen, wijl het tog overbekend zij, hoezeer men de Bougineesen daar moede is. 
Dog schoon ook dit laatste maar waar was, dan zoude zo een vijandelijke nabuur als Radja Ismaël maar van seer schadelijke uytwerkselen zijn. En (vervolgen de ministers) veronderstellende dat het dessein is op Siac, dat het daar ten aansien van de residentieplaats van Radja Alam onweerbaar gestelt is, wijl dat sorgeloos vorstje op al de aanmaningen om sig in een defensieven staat te stellen geen acht schijnt te slaan. 
De bezetting van Pulau Pintu Gedong kan dus vandaar geen hulp verwachten, noch vanuit Malakka, afgezien van enige geringe steun. Het bestuur te Malakka vraagt daarom om 120 militairen en 30 zeevarenden. fol. 2034 Uit het voorafgaande is duidelijk dat deze manschappen, al was het maar voor een gedeeltelijke invulling, uit Nederland zullen moeten komen. Er zal alles aan gedaan worden om nadelige gevolgen te voorkomen. Over vestiging van Engelsen op Riau wordt niets gezegd, dus zal dat wel een loos gerucht zijn. Verder wordt verwezen naar de beantwoording van de bestelling voor 1764 van retourgoederen voor Nederland. Men bidt voor de grote belangen van de Compagnie en voor de geliefde Heren XVII. fol. 2035 Ondertekening.) 
]]></raw>
  <tunits>
    <tunit xpath="//volume[14]/missive[9]/header[1]" type="header" id="t1" offset="0" length="4788"/>
    <tunit xpath="//volume[14]/missive[9]/paragraph[2]" type="paragraph" id="t2" offset="4788" length="1013"/>
    <tunit xpath="//volume[14]/missive[9]/header[3]" type="header" id="t3" offset="5801" length="5651"/>
    <tunit xpath="//volume[14]/missive[9]/paragraph[4]" type="paragraph" id="t4" offset="11452" length="720"/>
    <tunit xpath="//volume[14]/missive[9]/remark[5]" type="remark" id="t5" offset="12172" length="174"/>
    <tunit xpath="//volume[14]/missive[9]/remark[6]" type="remark" id="t6" offset="12346" length="2100"/>
    <tunit xpath="//volume[14]/missive[9]/header[7]" type="header" id="t7" offset="14446" length="981"/>
    <tunit xpath="//volume[14]/missive[9]/paragraph[8]" type="paragraph" id="t8" offset="15427" length="502"/>
    <tunit xpath="//volume[14]/missive[9]/remark[9]" type="remark" id="t9" offset="15929" length="558"/>
    <tunit xpath="//volume[14]/missive[9]/header[10]" type="header" id="t10" offset="16487" length="2892"/>
    <tunit xpath="//volume[14]/missive[9]/paragraph[11]" type="paragraph" id="t11" offset="19379" length="1307"/>
    <tunit xpath="//volume[14]/missive[9]/remark[12]" type="remark" id="t12" offset="20686" length="760"/>
    <tunit xpath="//volume[14]/missive[9]/header[13]" type="header" id="t13" offset="21446" length="2279"/>
    <tunit xpath="//volume[14]/missive[9]/paragraph[14]" type="paragraph" id="t14" offset="23725" length="1209"/>
    <tunit xpath="//volume[14]/missive[9]/remark[15]" type="remark" id="t15" offset="24934" length="445"/>
    <tunit xpath="//volume[14]/missive[9]/header[16]" type="header" id="t16" offset="25379" length="7069"/>
    <tunit xpath="//volume[14]/missive[9]/paragraph[17]" type="paragraph" id="t17" offset="32448" length="542"/>
    <tunit xpath="//volume[14]/missive[9]/paragraph[18]" type="paragraph" id="t18" offset="32990" length="208"/>
    <tunit xpath="//volume[14]/missive[9]/remark[19]" type="remark" id="t19" offset="33198" length="2205"/>
    <tunit xpath="//volume[14]/missive[9]/remark[20]" type="remark" id="t20" offset="35403" length="2550"/>
    <tunit xpath="//volume[14]/missive[9]/paragraph[21]" type="paragraph" id="t21" offset="37953" length="617"/>
    <tunit xpath="//volume[14]/missive[9]/remark[22]" type="remark" id="t22" offset="38570" length="1232"/>
    <tunit xpath="//volume[14]/missive[9]/remark[23]" type="remark" id="t23" offset="39802" length="3021"/>
    <tunit xpath="//volume[14]/missive[9]/remark[24]" type="remark" id="t24" offset="42823" length="1639"/>
    <tunit xpath="//volume[14]/missive[9]/remark[25]" type="remark" id="t25" offset="44462" length="2116"/>
    <tunit xpath="//volume[14]/missive[9]/paragraph[26]" type="paragraph" id="t26" offset="46578" length="738"/>
    <tunit xpath="//volume[14]/missive[9]/paragraph[27]" type="paragraph" id="t27" offset="47316" length="422"/>
    <tunit xpath="//volume[14]/missive[9]/remark[28]" type="remark" id="t28" offset="47738" length="730"/>
  </tunits>
</NAF>
