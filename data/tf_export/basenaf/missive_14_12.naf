<?xml version='1.0' encoding='UTF-8'?>
<NAF xml:lang="en" version="3.2">
  <nafHeader>
    <fileDesc creationtime="2022-10-04T10:16:06CEST" title="Van der Parra, Van Riemsdijk, Schreuder, Van Bazel, De Klerk, Van Ossenberg, Taillefert, Romp, Hilgers, Alting; Batavia, 8 mei 1765" filename="missive_14_12.naf"/>
    <public publicId="missive_14_12"/>
    <linguisticProcessors layer="raw">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
    <linguisticProcessors layer="tunits">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
  </nafHeader>
  <raw><![CDATA[PETRUS ALBERTUS VAN DER PARRA, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, WILLEM HENDRIK VAN OSSENBERG, LOUIS TAILLEFERT, MICHIEL ROMP, MAURITS THEODORUS HILGERS EN WILLEM ARNOLD ALTING, BATAVIA 8 MEI 1765. VOC 3102 (Kol. Arch. 2994), fol. 2908-2970. (fol. 2908 De schepen van de tweede bezending Jerusalem en Vosmaar konden wegens het slechte weer begin januari 1765 niet beladen zijn. Ze waren op 20 januari gereed en konden wegens een hevige westenwind pas op 30 januari het anker lichten. Als gewoonlijk liepen ze in Straat Sunda vertraging op. De Hoge Regering hoopt dat bij de aankomst van deze brief diegene van 31 december 1764 met een nabriefje van 18 januari 1765 reeds lang door Heren XVII zal zijn ontvangen. Daarin werd bericht dat fol. 2909 de Pijlswaart die verwacht werd, als naschip voor de kamers Hoorn en Enkhuizen was bestemd. Maar wegens het ongeluk met dit schip en de uitvoering van de bestellingen uit Nederland is besloten om de Westfriesland, waarmee deze brief gaat, voor de kamer Rotterdam te bestemmen. Nu volgen de belangrijkste gebeurtenissen sinds de generale missive van 31 december 1764. Ambon Over Ambon valt slechts te melden dat de schepen daarheen te Batavia en op Java's Oostkust met 580 lasten rijst zijn beladen. Banda De Oosterbeek is met enige pakken textiel, en goederen voor de handel en huishouding uit Batavia naar Banda vertrokken. Dit schip zou uit Surabaja en Gresik 250 lasten rijst meenemen, maar voor de tweede haven sloeg het van zijn ankers, raakte het lek op de banken, fol. 2910 maakte 10 voet water en is vervolgens door de gezagvoerders aan de grond gezet. Onder toezicht van het bestuur op Java's Oosthoek is de Oosterbeek gelost en de textiel ter voorkoming van schade gedroogd. Het bestuur op Java's Oostkust schreef op 12 maart 1765 dat dit schip wel weer in het water gebracht kon worden en voor herstel naar Batavia gebracht. Maar het bleek later toch geheel onherstelbaar te zijn en daarom zal de romp ter plaatse worden verkocht en de overige uitrusting weer gebruikt worden. Toen het uit de brief uit Semarang van 24 januari 1765 voor het eerst was gebleken dat het onzeker was, dat de Oosterbeek zijn reis kon voortzetten, is op 5 februari besloten om de Wildrijk met rijst naar Banda te zenden, zodat daar menselijker wijs geen gebrek aan zou zijn. fol. 2911 Dit schip kon op die route nog wel varen en was het enige dat snel kon vertrekken. Het slaagde erin op 22 februari uit Surabaja te vertrekken met de contanten, de gedroogde pakken textiel, levensmiddelen en andere goederen uit de Oosterbeek en 200 last rijst. Dit komt samen wat met andere schepen werd vervoerd op 860 last. Wegens de nog krachtige westenwind meende het bestuur te Surabaja dat de Wildrijk Banda nog wel zou bereiken. Op 10 februari was de Rebecca Jacoba al van Java's Oosthoek vertrokken, nadat de fokkemast door blikseminslag zwaar was beschadigd, maar door het aanbrengen van ondersteunende wangen was hersteld. Met de Wildrijk en de Rebecca Jacoba gingen 48 militairen en 20 matrozen van de Oosterbeek mee naar Banda. Wegens het stormachtige weer vertrok de Zuid-Beveland pas op 4 februari uit Batavia direct naar Banda met van de gevraagde 300 militairen maar 120, waarmee het totaal op 168 komt. Dat was het grootste aantal dat gerecruteerd kon worden. fol. 2912 De kleinere schepen naar Banda bleven niet zonder ongelukken. De sloep Vrede beladen met stenen en Chinese planken liep al bij Japara op de klippen, maar het houtwerk en een gedeelte van de goederen zijn gered. De opperstuurman van deze sloep, Barend van den Berg, wordt conform het besluit van 29 maart 1765 uit Semarang te Batavia verwacht om gehoord en naar bevinding behandeld te worden. Ternate Op 12 februari 1765 kon nog geen besluit genomen worden over het schreeuwend gebrek aan militairen te Ternate. Uiteindelijk op eind februari is er besloten van de gevraagde 200 à 300 militairen en 50 zeevarenden, 165 redelijk geoefende militairen en 30 zeevarenden te verzenden. Dit is een redelijk voldoende aantal. fol. 2913 Op 8 januari was besloten de Enkhuizen naar Ternate te zenden. De versterkingen zijn daarmee verscheept, waarbij de 30 zeevarenden bovenop de gewone bemanning kwamen. De tijd was al te ver verstreken) 
om dien kiel de ordinaire route te laten gebruyken, zo heeft men zulks naa een ontworpen zeilaasordre tusschen Borneo en Celebes door, langs de noordkant van 't laastgemelde eyland, gevolg laten neemen in gezelschap van twee patjallangs de Reuk en den Snuffelaar. En zelfs ter deezer gelegentheyd een expeditie en passant beraamt, ten welken eynde ook overgegaan zijn den tot capitain geavanceerden capitain-lieutenant Gerrit van Laar, den tot lieutenant benoemden vaandrig Hermanus Monsier, nevens de vaandrigs Johan de Hoest en Klaas Ketsenis. 
De geheime instructie voor het gebruik van deze troepen is te vinden in het besluit van 28 februari 1765. Men hoopt dat de expeditie genoegdoening voor de schending van de eer en het ontzag van de Compagnie in de Molukken brengt en dat het aloude gezag daar in het vervolg gehandhaafd blijft. fol. 2914 De Enkhuizen moet met het voorrradige goud zo spoedig mogelijk via Java's Oostkust terugkeren, of wel begin mei. Voor het overbrengen van de papieren in het najaar en het dan verworven goud moet een goed vaartuig gebruikt worden. Er is voor ƒ 28. 400,- aan contanten naar Ternate gezonden, en tevens 179 pakken diverse textiel en verscheidene benodigdheden voor het kantoor en de expeditie t. w. v. ƒ 169. 494, ofwel samen ƒ 197. 894. 
Makassar Naar aanleiding van de bevelen van Heren XVII in de brief van 30 september 1760 en het besluit van de Hoge Regering van 14 auguatus 1764 stelde de beschrijver van Makassar, raad ordinaris Jan Schreuder, een rapport voor bezuinigingen op. Het nam enige tijd om het ter lezing te laten rondgaan. De gouverneur-generaal, de directeur-generaal en fol. 2915 de raden ordinaris en extra-ordinaris Reynier de Klerk, Louis Taillefert en Michiel Romp stelden er schriftelijke adviezen over op. Op 15 april 1765 is erover vergaderd en het geheime besluit is in de marge van het rapport van Schreuder opgenomen. De Hoge Regering twijfelt niet dat de uitgaven zullen verminderen en de inkomsten zullen groeien door een betere afzet van textiel door een hoognodige prijsverlaging te Makassar, zowel als op Ambon, Banda en Ternate. Men hoopt dat Heren XVII de maatregelen tegen smokkel en rovers zullen goedkeuren en dat de gewenste resultaten beproefd kunnen worden. Bandjarmasin Bij besluit van 26 maart 1765 moest de patrouillering van de rivier bij Bandjarmasin, waarvan het besluit van 7 augustus 1764 spreekt, weer uitgesteld worden fol. 2916 wegens het ontbreken van een geschikt vaartuig. Door een vroeg opsteken van de westmoesson, die nu pas gaat kenteren, is er nog geen nadere tijding ontvangen. Timor Om dezelfde reden is er nog geen bericht uit Timor. Daar de Jonge Petrus Albertus laat van Sumatra's Westkust terugkeerde, is in plaats daarvan de bark Lieftallige samen met de bark Leervis met een begeleidend briefje van 7 februari 1765 naar Timor vertrokken met de geheime en gewone brieven die op 31 december 1764 waren gesloten. De lading, inclusief de onkosten, bedroeg ƒ 43. 938. Palembang Na een vergadering over Palembang op 19 maart 1765 is conform de gewone en geheime brieven van 29 maart de bark Arend met de benodigdheden naar Palembang gezonden. Dit schip kreeg levensmiddelen mee voor 30 man voor zes maanden, die zich te Palembang op twee daar zijnde pantjalangs moesten inschepen om samen met de Arend zo snel mogelijk naar Malakka door te varen. fol. 2917 Waartoe dit dient is te vinden in de geheime resolutie van 12 maart en in de geheime brief van 29 maart 1765 aan resident Isaak Mens. Deze brief gaat over het gedrag van de beruchte kroonprins, de bedenkelijke roverij van de zogenaamde Maleiërs uit Benkulen in de bovenlanden van Palembang en de desbetreffende aanbevelingen van de Hoge Regering. Tevens is opnieuw gewezen op de plicht tegen smokkel te waken en in het algemeen op aangedrongen de koning krachtig aan te sporen tegen smokkel maatregelen te nemen. Daar de koning op de herhaalde klachten in het verleden jaar had geantwoord dat hij zijn onderdanen die minder tin of peper leverden dan de passen aangaven, lijfelijk zou straffen, is de opperkooplieden van het kasteel bevolen om, als er een tekort mocht zijn, dit direct aan de Hoge Regering te rapporteren. Tot grote ergernis is uit de gewone en aparte brieven van 19 januari 1765 gebleken) 
dat, zo het scheynt, sulthans goede intentiën tot het herstel van de vervalle peperculture gestremt wierden, doordat onder anderen wel tweeduyzend bovenlanders door den kroonprins van dat nuttig werk weeder afgeroepen waren, om den grooten dalm tot een verzekerde woning van de gantsche koninglijke familie te voltooyen, maar dat ook het daar van Mallakka op zijn retour aangegierde schip Langewijk geen enkelden korl zwarte peper, of eenlijk zesenzestig picols witte peper, nevens tweeduyzend en zestig picols tin aangevoerd heeft. En zulks ter zake dat zowel den koning, als kroonprins zeyden, dat ze van eerstgeduide product niet voorzien waren, en hetgeene dat nog afgebragt mogte worden, met hunne eyge vaartuygen zouden zenden. 
Hierover is bij de residenten geklaagd en zij zijn aangespoord om de peperverbouw door vriendelijke maar ernstige aansporingen te bevorderen. Hoewel er tijdens het opstellen van deze brief werd bericht dat er op 6 april 1765 33 vaartuigen waren vertrokken, waarvan er al één is aangekomen, bleek echter fol. 2919 dat deze maar 7582 pikol peper en daarentegen 18. 466 pikol tin vervoerde. De koning vroeg dringend inschikkelijk te zijn, daar er ruim 3000 pikol meer peper dan verleden jaar wordt geleverd en de grote hoeveelheid tin met de afspraken overeenkomt. De residenten schreven in hun laatst genoemde brief dat het hof pijnlijk getroffen was door het besluit het huidige jaar maar 16. 000 pikol tin te accepteren. Na wat verzet waagde de kroonprins het te zeggen waartoe het jongste contract dan diende, waarop is geantwoord dat volgens de brief aan de koning de Compagnie net zo min verplicht is altijd jaarlijks 30. 000 pikol tin af te nemen, als de koning om over die hoeveelheid steeds te zwijgen. De staatrekening van Palembang geeft aan uitgaven in 1763/64 ƒ 26. 706 aan, ofwel ƒ 2983 minder dan in 1762/63, en aan inkomsten slechts ƒ 1608, ofwel ƒ 212 minder dan in 1762/63. 
Djambi Volgens de brief van 19 januari 1765 werden de naar Djambi gezonden sloepen Vreedebest en Leguaan lek en moesten voor reparatie de rivier van Palembang inzeilen. fol. 2920 Het is goedgekeurd dat er op het eerdere bericht, dat er onder de bezetting een zware ziekte heerste, ter versterking wat volk naar Djambi is gestuurd. Siam De Deunisveld kwam uit Siam met 566. 696 lb sapanhout samen met andere gebruikelijke goederen t. w. v. ƒ 58. 573. Uit de brieven van resident Anthonij Abraham Werndley van 28 december 1764 en van de phra-klang blijkt dat de door de laatste beloofde prijsvermindering van het sapanhout en het tin, alsmede van een minder ongunstige afwaardering van de dukatons en Spaanse realen door een gebrekkige vertaling van de brief fout is gegaan. De phra-klang verklaarde dat de Compagnie deze producten slechts goedkoper dan andere handelaren zou krijgen en dat de khaluangs weigerden van de oude gebruiken af te wijken.) 
Aan dezen aart der Siammers in 't algemeen, of dat ze advers zijn van nieuwigheeden en met de Compagnie zedert langen tijd verbonden zijn, schrijft de resident wijders toe dat de heeren Engelsen reets een en andermaal vrugteloose pogingen gedaan hebben om vasten voet in dit rijk te krijgen, ofwel principaal om volgens geloofwaardige berichten op een zeer voordeelige wijze een logie te Mergie (zijnde een zeer veilige en tot den handel, naar hij het opdist, ongemeen welgelegene zeehaaven aan de golff van Pegu) te extrueeren dog hetgeene hij echter vaststelt dat eyndelijk reusseeren zoude, als wij uyt dit land opbraken en daarbij teffens geheel verstoken zouden raken van het sappanhout. 
De staatrekening geeft over 1763/64 aan uitgaven ƒ 6438 aan, ofwel ƒ 928 minder dan in 1762/63, en aan inkomsten ƒ 6549, ofwel ƒ 3111 minder dan in 1762/63, hoewel in 1763/64 de winst op textiel 77 3/16 is geweest. Maar de uitgaven bleven hoger dan voorgeschreven. Als de negotieboeken over 1763/64 zijn ontvangen, moet er in de gebruikelijke vergadering over Siam een besluit genomen worden over het voorstel van de resident ter vermindering van de uitgaven de Siamse tikal van 40 stuiver af te waarderen tot 36 stuiver, of zoveel hij ze naar gewicht en allooi van de dukatons waard vindt. 
China Binnenkort zullen het recente rapport van het bestuur te China en de op 30 april 1765 ontvangen brief van de Gecommitteerde Bewindhebbers voor de Directe Vaart en Handel op China van 17 september 1764 behandeld worden. Japan Daar er, zoals reeds in de generale missive van 31 december 1764 gemeld, uit Japan dit jaar maar 8000 kisten staafkoper worden verwacht, is alleen de Burch daarheen gezonden. fol. 2922 Op 19 maart 1765 is besloten daarmee slechts 6000 kisten aan te voeren. Voor wat van de overige 2000 kisten wordt ontvangen en voor de leverantie in het komende jaar zullen dan weer twee schepen gezonden worden. Het is aanbevolen om, zoals toegezegd, de hofreis maar om het jaar te maken om de grote kosten van ƒ 23. 000,- per reis uit te sparen. Aangezien de Japanners de contracten voor de leverantie van staafkoper niet nakomen, besloot men om buiten de Nederlandse producten geen verliesgevende goederen te zenden. Hoewel dit wat ongenoegen zal geven, is het thans tijd iets te wagen, omdat er op 19 maart 1765 te Batavia nog een voorraad van 2. 350. 443 lb aan staven en 64. 140 lb aan plaatkoper was. Malakka De Langewijk was op 19 maart 1765 al behouden uit Malakka teruggekeerd en de Osdorp is nu ook verschenen met de op zijn verzoek ontslagen gouverneur David Boelen. fol. 2923 De onderlaag van de Langewijk bestond uit 151. 253 lb tin in zeugen en de lading van de Osdorp uit 400. 000 lb tin, 36 masthouten, enige kleinigheden, alsmede ruim 87 1/2 taël aan stofgoud, rsd 10. 000 aan duiten en rsd 40. 000 aan ropia's. Het bestuur heeft dus in het algemeen wegens gepretendeerd geldgebrek, en in het bijzonder wegens schaarste van die koperen munt en de waarde van 30 stuiver van de ropia, de helft van deze twee munten aangehouden. Het bestuur bleef erbij dat te Malakka geen goud voor ƒ 400,- het mark fijn te krijgen was, maar wel voor ƒ 437, 13,-. Hoewel het bestuur zegt dat dit kantoor door het verval van de particuliere handel ten gronde gaat, zijn de imposten voor het lopende jaar gelukkig verpacht voor rsd 55. 530, ofwel rsd 2572 meer dan in 1764, en bracht de verpachting van de tol al rsd 2550 meer op. De staatrekening over 1763/64 vertoont ƒ 14. 014 meer inkomsten en fol. 2924 ƒ 26. 784 minder uitgaven dan in 1762/63. De memorie van bezuiniging geeft voor inkomsten ƒ 89. 000,- aan en voor uitgaven ƒ 102. 000,-, terwijl die in het boekjaar 1763/64 respectievelijk ƒ 114. 313 en ƒ 104. 309 zijn geweest. Sumatra's Westkust Sumatra's Westkust had vergeleken met 1762/63 het vorige jaar meer inkomsten en minder lasten en, als het goud op ƒ 378,- het mark fijn wordt berekend, was er een verbetering van ƒ 66. 004. Op grond van de brieven van 27 december 1764 en 27 februari 1765, die de Jonge Petrus Albertus en Westfriesland hebben meegebracht, is er hoop op verbetering. Hoewel het kantoor Baros achteruitgaat, en de concurrenten te Natal en Tapanuli, zowel particulieren als de Engelse compagnie, daar veel textiel aanvoeren en door meer geld te besteden de beste gommen weten te verwerven en het te Airhadji ook niet zo best gaat, loopt de verkoop van textiel en fol. 2925 de verwerving van goud voorspoedig. Bij algemene rust en tot tevredenheid van de inlander gaat het met de inkoop van peper ook niet slecht. Er is aangespoord verdere verbetering te bewerken en het de Engelsen, die Padang passeren, zo moeilijk mogelijk te maken. Er is aan het bestuur en gezaghebber Hendrik van Staveren tevredenheid getoond en er op aangedrongen de uitgaven verder te beperken door vermindering van het personeel en van het timmerwerk. Hoezeer men ook de huidige situatie en die sinds het aantreden van directeur Christiaan Lodewijk Senff, die nu naar Surat is gegaan, looft en dat er beter op de voorraden te Padang en onderhorige vestigingen wordt gelet, kon er over het bekende tekort van het overleden opperhoofd te Pulau Tjinkuk mr. Jacob van Oudenstein Elias op 23 april 1765 slechts besloten worden fol. 2926 om, van de ƒ 63. 813 bij verkoop en ƒ 54. 049 bij inkoop, ƒ 4322 af te schrijven. Dit betreft een tekort op textiel, peper, levensmiddelen, uitrustings- en artilleriegoederen en enige kleinigheden, waarvan vergoeding niet van het bestuur te Padang gevraagd kan worden. Hoewel men er niet aan twijfelt dat de overige ƒ 49. 727 door het bestuur met goede bedoelingen is behandeld, kan dat niet ten laste van de Compagnie afgeboekt worden. Daarom is besloten de ene helft door Senff te laten vergoeden, die tijdens het overlijden van Van Oudenstein Elias directeur was en de helft kreeg van de 5 % die over de verkoop aan de residenten kwam, en de andere helft gelijkelijk door de huidige gezaghebber Hendrik van Staveren, de eerste administrateur Jan Anthonij Thierens, het opperhoofd te Pulau Tjinkuk Roeland Palm en de residenten te Airhadji en Airbangis Joseph Chailje en Jan Boudewijns. Bij besluit te Padang van 12 augustus 1763 hadden ze zich alle in een akte verbonden om het tekort te voldoen, fol. 2927 als het hun zou worden opgelegd. Alle papieren van deze zaak worden Heren XVII aangeboden. Men verdenkt deze dienaren niet van opzet, want uit hun verantwoording en andere stukken blijkt dat ze alles hebben gedaan om de grote uitstaande schulden te innen. Dat lukte te Padang en dat zou ook te Pulau Tjinkuk het geval zijn geweest, als Jacob van Oudenstein Elias, zonder dat er achterdocht over een desolate toestand van de administratie is geweest, niet onverwachts was overleden. De Hoge Regering verzoekt om bovenstaande redenen een gunstige behandeling van de vergoeders, ook daar ze een welwillende behandeling verdienen wat betreft de grote schulden die aan de vorige commandeur Fredrik van de Wal en zijn raad zijn toe te schrijven. Het volgende bestuur kan slechts verweten worden fol. 2928 dat het te veel consideratie heeft betoond voor een dienaar van goeden huize en met een reputatie van oplettendheid en zuinigheid als Van Oudenstein Elias. Wegens militairen die hun tijd al ruim hebben uitgediend, en het tekort aan hen, is besloten om naar Sumatra's Westkust 50 Europese soldaten en 25 Buginezen te zenden. Verder brachten de Jonge Petrus Albertus en Westfriesland hoofdzakelijk bijna 648 1/3 mark goud en 84. 455 lb zwarte peper mee. Bengalen Uit Ceylon werd bericht dat daar via Bengalen de uit Nederland komende Schoonzicht was aangekomen met 900. 000 lb rijst en andere benodigdheden. De 's- Gravenzande en de Hoop worden nog verwacht. Via Bengalen zullen de Kattendijke voor de kamer Zeeland en de Scholtenburg voor de kamer Amsterdam terugkeren. fol. 2929 In maart 1765 vertrok het eerstgenoemde schip met de gewone en geheime briefjes van 18 maart, 2 ton aan baarzilver en een ton aan gouden ropia's, terwijl het tweede schip 5 ton aan baarzilver zal meekrijgen. Coromandel Met de Kattendijke en Scholtenburg is, of zal, voor Coromandel een 3 1/2 ton aan goud meegegeven worden. Daarheen vertrokken tevens de Rotterdam en Vrouwe Petronella Maria met brieven van 18 maart en 24 april 1765 en 8 1/2 ton goud, waarmee het totaal aan goud op 12 ton komt. Men vindt dit genoeg op de bestelling van 16 4/5 ton, omdat er te Coromandel per eind november 1764 nog 15 ton aan specie en muntmateriaal was en er de laatste jaren gemiddeld maar voor ƒ 1. 178. 330,- per jaar aan textiel werd geleverd. Het totaal verstuurde had een waarde van ƒ 282. 823, waaronder 500. 000 lb Japans staafkoper. De Rotterdam moet van Nagapattinam naar Noord-Coromandel doorvaren en het is zeer wenselijk dat ze eind juli weer in Batavia terug is. De Vrouwe Petronella Maria moet de textiel fol. 2930 van Zuid-Coromandel afhalen en in augustus terug zijn. Naar Bengalen ging de opdracht om eind december 1765, of begin januari 1766 een schip naar Bimlipatam te zenden om vandaar, en vervolgens, van de andere kantoren alle dan weer verpakte textiel op te halen en naar Batavia te brengen. Zo hoopt men voor de eerste bezending een mooie hoeveelheid textiel voorradig te hebben die behoorlijk onderzocht kan worden. Er wordt streng gelet op de kwaliteit van de textiel en als er reden is zorgeloosheid te vermoeden dan corrigeert men de verdachten. Er worden geen aanbevelingen, beloften en bedreigingen gespaard over complete uitvoering van de bestellingen en tegen ingevoerde prijsverhogingen. Dit blijkt uit de beantwoording van de brieven uit Coromandel over het afgelopen jaar, fol. 2931 maar die brieven tonen helaas ook dat er in 1763/64 360 3/4 pakken textiel minder waren verworven dan in 1762/63 en dat de verkoop ook was verminderd, terwijl de verpachting over 1764/65 ook minder dan de voorafgaande keer heeft opgebracht. Lettende op het gezwel van onverkoopbare voorraden door onbezonnen bestellingen, of dat die door zorgeloosheid, of anderszins in kwaliteit verminderd zijn, is ter schadeloosstelling besloten de voorraden tenslotte te verkopen en de winstderving van 75 % op de Europese en 50 % op de Aziatische goederen en tevens die vergeleken met de gewone winsten op de specerijen uit de aanvoer in 1761 en 1762, voor rekening van wie het betreft te laten. Dit is speciaal vermeld in de brief van 18 maart 1765, waarin ook is aangedrongen op vernieuwde inning van de schulden. fol. 2932 Ondanks de aansporingen is er, behalve ƒ 37. 976 op de schuld van de kooplieden te Bimlipatam en van ƒ 38. 462 op de oude schulden te Sadras, niet veel afgelost. Dit kon niet met zekerheid worden vastgesteld, daar het bestuur naliet een recent overzicht van vorderingen te zenden. Daarom is bevolen dat die te Nagapattinam onverwijld door Christiaan van Teylingen en de gemachtigden van opperkoopman David Coenraad Vick betaald moeten worden en de vorderingen op de onderhorige kantoren door de respectieve opperhoofden en secundes. Inmiddels is Van Teylingen op zijn verzoek, en om de redenen in het geheime besluit van 5 februari 1765, als gouverneur ontslagen. Als zijn opvolger is de raad extra-ordinaris Pieter Haksteen verkozen, over wie men wegens zijn inzicht, beleid, helder verstand en onkreukbaarheid zeker is dat hij de belangen van de Compagnie met de zuiverste oogmerken standvastig zal behartigen. fol. 2933 Waar herstel nodig en meer voortvarendheid vereist is, waar gepaste middelen uitgedacht moeten worden, zal hij zeker precies en onpartijdig te werk gaan.) 
Invoegen men dan ook zijn Edele met alle gerustheyd in den ruymsten zin gequalificeerdt heeft tot onderzoek naar den oorspronk van den verslimmerenden toestand dezes gouvernements en ter mogelijke herstelling van 'tgeene vervallen is, of mogte weezen, en om voorts, naar gewoonte onder de reeds gegeve of nog te gevene ordres, als een wakker en trouw gouverneur niets onbezocht te laten wat het wezendlijke intrest der maatschappije bevorderen kan. 
Haksteen is op 18 maart 1765 met de Rotterdam samen met de Kattendijke naar Coromandel vertrokken. Gelukkig kon het Japans staafkoper, zonder enige prijsverlaging ter vergroting van de afzet, met het rendement van 177 5/6 worden verkocht. Ter wille van een gelijke behandeling in Bengalen, is toestemming verleend op te treden, zoals in de geheime brieven naar Nagapattinam fol. 2934 en naar Hooghli van 18 maart 1765 is te lezen. Ter wille van de geheimhouding verwijst men naar de geheime brief uit Coromandel van 18 februari 1765. 
Ceylon Voor zover de besprekingen over het gedrag van Christiaan van Teylingen zijn gevorderd, is zijn hulp aan Ceylon geheel goedgekeurd. Uit Colombo is de bijgaande kopie van een briefje van Lubbert Jan van Eck van 22 februari 1765 uit Kandy aan de Politieke Raad ontvangen, waarin het aangename bericht) 
dat de heer Van Eck den 19 e februarij met de armée verder opgerukt en ten zelven dage meester geworden is van het paleis en de stad Candia, vanwaar alles weggevlugt en den koning naa het waarscheynlijkste berigt zig in het rijk van Oeva onthoudende was. Hebbende de hofsgrooten hen almeede te zoek gemaakt en den heer Van Eck het besluyt genoomen om aldaar post, en 't veroverde in bezit te houden. Dog ten reguarde van deeze geheele affaire dagelijks nader berigt inwagtende, hoopen wij aan den voet dezes daarvan nader vermaan te zullen mogen doen. 
Malabar Sinds het laatste bericht uit Malabar aan Heren XVII van 15 januari 1765 rapporteren de brieven van 25 januari en 22 februari 1765, waarvan een kopie wordt meegezonden, over de hulp aan Ceylon met inlandse soldaten en daar onnodige ammunitie en nely, en bovendien over 33. 345 lb peper uit Cannanur en 3300 lb cardamom voor Nederland, die helaas te laat Colombo, of Galle had bereikt om nog op tijd verscheept te kunnen worden. Daarbij was ook een rapport van 22 februari 1765 door commandeur Cornelis Breekpot en secunde Francis van Abscouw, dat nu wordt meegezonden. Het gaat over de verschillen tussen Cochinse na-restanten van 1761/62 en de voor-restanten van 1762/63, waarbij uitgebreide berichten zijn gevoegd over de vergelijking van de negotie- en bijboeken fol. 2936 en kasrekeningen. Daaruit blijken de verwarrende vervalsingen in de Malabarse negotieboeken. Daarom zijn ze aan de visitateur en boekhouder-generaal gegeven om na te gaan of commandeur Breekpot en secunde Van Abscouw zich aan hun instructie hebben gehouden. De visitateur en boekhouder-generaal moeten aan commandeur Godefridus Weyerman, die met de Kronenburg te Batavia is aangekomen, en aan opperkoopman Jan Anthony Sweers de Landas, die met de Keukenhof wordt verwacht, om opheldering vragen. Breekpot en Van Abscouw hebben bericht dat Weyerman en Sweers de Landas transport aan hen deden en dat ze de negotieboeken over 1760/61 tot en met 1763/64, toen zij in functie waren, goed hebben bijgehouden. Maar in eerdere boeken en zelfs al in die over 1758/59 komen vervalsingen voor. fol. 2937 De verschillen in de jaren 1761/62 en 1762/63, waarom Weyerman en Sweers de Landas zijn ontslagen, komen uit vervalste kopie-boeken voort, die naar Batavia werden gezonden. Daarin beging de gewezen en gevluchte negotie-overdrager Pieter Isaaksz. enorme schurkenstreken. Omdat ze daaraan geen schuld hadden, zijn Weyerman en Sweers de Landas te Cochin uit hun militaire arrest ontslagen en nu in hun vorige rang hersteld.) 
Echter uyt meergemelde rapporten, inzonderheyd uyt een bericht van den secunde Van Abcouw, consteerende dat de reekening van de vorst van Trevancoor den 31 e augustus 1760 ten achteren moest staan ƒ 61. 432, 12,-, dog (door een valsche inneeming onder 1 september 1758 van zijn hoogheyds debet) volgens de origineele op Cochin berustende boeken, ten achteren stond ƒ 211. 432, 11, 8 en desniettegenstaande onder den 1 e september 1760, waarnaar het transport aan meermelde Weijerman en Sweers de Landas scheynd geschied, ingenomen is met een credit van ƒ 49. 698, 3,-, volgens welke credit de reekening van gezegden Trevancoor bij de origineele boeken in de volgende vier boekjaaren gehouden zij, en ook nu jongst transport gedaan is. Mitsgaders door denzelven Abcouw al verder geposeert wordende dat het hem niet onmogelijk voorquam, dat de ƒ 457. 724, 13, 8, of het different tusschen het afgesloten restant-debet van 's Trevancoorders reekening van den 31 e augustus 1762 en het ingenome restant op den 1 e september 1762 der maatschappij successive zoude ontvreemt weezen. 
Daarom zijn te Cochin inventarissen van Godefridus Weyerman en Jan Anthony Sweers de Landas geëist en borgstellingen voor hun contanten, alsook wat voor hen geïnd zou worden. Hoewel hun onschuld duidelijk is, heeft de Hoge Regering wegens een valse creditpost in hun administratie van Travancore weliswaar geen judiciële zekerheidsstelling gevraagd, maar wel, conform hun aanbod en het besluit te Cochin van 6 februari 1765, dat ze hun bezittingen niet zullen verminderen en als schadevergoeding voor de Compagnie laten dienen, als ze geheel of gedeeltelijk aansprakelijk zouden blijken te zijn voor deze geduchte ontveemding van bezittingen. 
Surat fol. 2939 De Leimuiden, Renswoude en Barbara Theodora voerden uit Surat, naast 100 last tarwe, ƒ 88. 421 aan textiel voor de Aziatische markt aan. Daarmee arriveerde ook te Batavia opperkoopman David Kelby en onderkoopman Willem Blauwkamer. Volgens brieven van 30 september en 31 december 1764 van het bestuur en een aparte brief van de directeur, die zijn bijgevoegd, stortte Kelby geheel zijn aandeel in afgeperste gelden in 1762 en Blauwkamer zijn deel tot aan ƒ 2075. Voor dat bedrag zijn voldoende borgen gesteld en het moet bij ontvangst van dit bevel direct te Surat in de kas worden gestort. Kelby is ertoe veroordeeld om te Batavia ƒ 12. 055 in kas te storten, of zoveel als een schuld van de gewezen directeur Jan Drabbe bedraagt wegens een tekort in de kleine geldkas bij het transport door de vroegere kassier Jan Oudenhoorn van ƒ 23. 914, behoudens zijn verhaal op Drabbe en de borgen van Oudenhoorn. fol. 2940 Voor de weer opbloeiende handel en de vermindering van de uitgaven wordt verwezen naar de bijgevoegde kopieën van brieven van 30 september en 31 december 1764, en naar een apart briefje uit Surat van 6 januari 1765, dat binnenkort wordt besproken. Slechts wordt gemeld dat de Barbara Theodora na tegenspoed pas op 4 maart 1765 te Colombo is aangekomen en daar slechts ƒ 150. 000,- aan ropia's heeft afgegeven. De Ceylonse retourschepen waren al een maand eerder vertrokken en zo zijn de lading voor Nederland t. w. v. ƒ 272. 282 en de brieven voor Heren XVII naar Batavia meegekomen. Kharg In het nabriefje van 18 januari 1765 werd al uit de brief van 30 september 1764 van resident Johannes Wilhelmus Buschman bericht fol. 2941 dat de wenselijke verandering in het Perzische rijk had plaatsgehad en de handel hopelijk zou verbeteren. Daarom is op grond van de toestemming door Heren XVII op 29 januari 1765 besloten Kharg op de voet van het besluit van 6 april 1762 aan te houden. De kosten daar konden omlaag en in 1763/64 waren de uitgaven gedaald tot ƒ 49. 767, of ƒ 15. 707 minder dan in 1762/63. De resident hoopte dat ze nog verder kunnen verminderen, waarop zeer is aangedrongen, in het bijzonder dat ze onder de vastgestelde ƒ 34. 800,- zullen eindigen. Het motief voor het aanhouden waren vooral de machinaties van de Engelsen, die, hoewel ze er weinig voordeel van hebben, volgens de rapporten het eiland Kharg zouden bezetten en moeilijk te verdrijven zouden zijn, fol. 2942 als de Compagnie er bij verbetering van tijden weer bezit van wilde nemen. Nu kon men zich daar met weinig macht tegen de landregenten handhaven en bij tegenwerking met een weinig kostbaar vlootje genoegdoening en schadevergoeding afdwingen. Op basis van het besluit van 29 januari 1765 en een eerder van 12 januari is de Walcheren, waarop de aantredende resident mr. Pieter Houtingh was, eind maart 1765 naar Surat vertrokken met een lading van ƒ 109. 059. Daar een vroeg vertrek een voorspoediger reis geeft, zal een tweede schip, de Kronenburg, snel met zo een lading volgen. Ondertussen kwam de Lekkerland uit Surat terug met, naast 172. 134 lb niet bestelde zwavelaarde, ƒ 51. 200,- aan gouden en zilveren ropia's. Resident Buschman, die op verzoek wegens voortdurende ziekte werd ontslagen, schreef op 2 december 1764 dat er sinds zijn vorig bericht van eind september weinig suiker was verkocht, fol. 2943 daar er geen karavanen waren verschenen, en dat) 
niettegenstaande den het Persiche Rijk overmeesterd hebbenden Kerim Chan met zijn armée maar 5 à 6 dagreyzens van Benderrick afstond, de berugte Mirmahamia echter voortging met rooven op de grote wegen, tot merkelijk ongerief in de negocie. Dog dat er een gerugt ging dat er aan een vreedehandeling tusschen Kerim Cham en deezen strandregent gewerkt wierd. 
Java's Oostkust Eind 1764 waren er op Java's Oostkust weer moeilijkheden, daar niet alleen een groep marskramers, die schijnheilige rovers en deugnieten zijn, enige dorpen in het gebied van de susuhunan vernield hadden, maar daar denkelijk hogere bescherming genoten. Ze zijn echter vandaar verdreven, een leider van hen is in de strijd gedood en een tweede gevangen genomen, zodat de vrees die men voor hen heeft gehad, overbodig is geweest. Men moet op dit eiland evenwel steeds op zijn hoede blijven. fol. 2944 De geheime brief van Willem Hendrik van Ossenberg van 25 januari en het antwoord daarop van 9 april 1765 bevatten nadere bijzonderheden. Van Ossenberg vroeg in die brief het gouvernement bij de huidige rust te mogen verlaten om zich in Batavia bij de Hoge Regering te voegen. Op 5 februari is hij zeer eervol ontslagen. Conform de overwegingen van 3 mei 1763 van de gouverneur- generaal over bezuinigingen, is de baljuw Johannes Vos met de titel van gouverneur, maar met het tractement en de douceurs van een commandeur, als zijn opvolger benoemd. Wegens het verbod tegen verhoging in rang en bezoldiging, krijgt hij vooreerst maar zijn voorafgaande gage van ƒ 80,-. Vos heeft alle eigenschappen om Java's Oostkust naar behoren te besturen. fol. 2945 De redenen voor deze benoeming zijn uitgebreid te vinden in het besluit van 5 februari 1765 en de brief van 14 februari naar Semarang. Vos vertrok daarheen op 9 april en Van Ossenberg wordt eind mei in Batavia verwacht. Batavia Naast wat er reeds onder Makassar en Coromandel is bericht over de werkzaamheden van de leden van de Hoge Regering, verklaarde raad ordinaris Reynier de Klerk in de vergadering van 29 maart 1765 dat hij geen bezuinigingen voor Banda, Siam en Ceylon, welke kantoren hij beschrijft, heeft kunnen vinden dan die hij voor Banda en Siam al heeft voorgesteld en die in de besluiten van 12 november 1756 en 8 augustus 1763 zijn vastgelegd. Betreffende bezuinigingen voor Ceylon sluit De Klerk zich geheel aan bij de door de Hoge Regering goedgekeurde memorie van Jan Schreuder. Tevens worden de overwegingen fol. 2946 van raad extra-ordinaris mr. Maurits Theodorus Hilgers over vermeerdering van de inkomsten en vermindering van de uitgaven in de door hem beschreven kantoren Malakka en Bandjarmasin aangeboden. In het besluit van 30 april 1765 zijn de voorgestelde en deels reeds uitgevoerde bezuiniging op het personeel en de vaststelling van de gewone en buitengewone kosten te vinden. Wegens het vertrek van Pieter Haksteen heeft Louis Taillefert het verzoek om samen met Willem Arnold Alting de Statuten van Batavia te herzien, aanvaard. Het hoofd van de zeemacht Nicolaas Houtingh en de president van de Raad van Justitie mr. Willem Vincent Helvetius kregen bij besluit van 19 februari 1765 dezelfde toewijzing van rijst en pluimvee als de leden van de Hoge Regering. In het nabriefje van 18 januari 1765 fol. 2947 is de aankomst van het extra-ordinaris lid van de Raad van Justitie mr. Joachim van Plettenberg en zijn bevordering tot ordinaris lid reeds gemeld. Ook mr. Jacob van der Wijk werd tot ordinaris lid benoemd. Daar volgens de Raad daarmee twee toegevoegde leden nu overbodig waren, zijn de kooplieden David Julius van Aitsma en Reijnier van Oosterhout ontslagen.) 
Voorts zijn wij verbonden geweest om, uyt hoofde van de statutaire wetten en constante practijk dezer landen, aan dit justitieele collegie nader te verbieden het appellabel verklaaren van alle crimineele vonnissen, gevallen op extra-ordinaire proceduren bij Scheepenen te deezer steede getermineert, en zulks, wijl hunne Achtbaarheden in een zeeker soortgelijk geval, omstandig beschreeven ter onzer resolutie van den 15 e januarij, het contrarie hadden komen te begrijpen. 
In een nu uitgegane brief aan de Raad van Justitie zijn daarvan diverse voorbeelden en bevelen beschreven. fol. 2948 Die worden hier niet herhaald, maar de Hoge Regering voert slechts aan dat geen enkel bevel van Heren XVII er zich tegen verzet om beroep bij de Raad van Justitie inzake van strafrechtelijke vonnissen door Schepenen te verbieden. De wet is daarin zo duidelijk dat een nadere toelichting door Schepenen overbodig is. Een pennestrijd tussen de Raad van Justitie en Schepenen is hiermee voorkomen. Er wordt afgewacht hoe deze aanbeveling, die in de extract-resolutie een bevel wordt genoemd, door de Raad van Justitie wordt opgevolgd. Volgens zijn brief had de Raad het verbod op beroep ter kennisneming aangenomen. In de vergadering van 13 februari 1765 is het goedgekeurd dat de Raad van Justitie, op een bericht van de advocaat-fiscaal, schipper Leendert van der Linden en zijn opperstuurman Laurens Andriessen niet ontvankelijk heeft verklaard op de tegen hen in Bengalen ingebrachte fol. 2949 onvoldoende beschuldigingen. Het onderzoek door de advocaat-fiscaal is reeds in de generale missive van 31 december 1764 gemeld. Voorbijgaande aan diverse zaken wordt onder Schepenen slechts gemeld dat sjahbandar Jacob Riemersma, wegens de benoeming van zijn voorganger tot gouverneur van Java's Oostkust, als baljuw is aangesteld. Betreffende belastingen en vergoedingen, in- en afschrijvingen is bij besluit van 11 januari 1765 in de boedel van wijlen het opperhoofd van Timor, koopman Hans Albregt van Pluskouw, een credit van ƒ 3965 vastgesteld. Als uit Timor een nadere toelichting is ontvangen, kunnen er veranderingen zijn. Op 7 maart 1765 is een rapport ontvangen over de geweren die de laatste zes maanden uit Nederland zijn ontvangen en gesprongen waren. Het betreft 87 grenadiers snaphanen op een partij van 3386 stuks, 23 musketiers snaphanen op 1233 stuks, fol. 2950 een, als enige ontvangen, gewoon ijzeren musket, en een scheepspistool op een partij van 100 stuks. Opdat er een nuttig gebruik van de overgebleven ladenhouten, sloten, bajonetten en ijzeren en houten laadstokken wordt gemaakt, dienen die in de wapenkamerboeken verantwoord te worden, waarvan een apart rapport vereist wordt. Betreffende de zeedienst is het een staaltje van onoplettendheid op Compagnies werven in Nederland dat volgens de bijgevoegde berichten van scheepsbouwkundigen en de gezagvoerders op de Vrouwe Petronella Maria de wangen van de grote mast van dit schip, dat kort geleden voor de kamer Amsterdam is aangekomen, van het onder- tot het bovendek geheel verrot waren en de staander aan de voorkant geheel vergaan was. fol. 2951 Deze zijn geheel afgekeurd en bij besluit van 26 maart 1765 is de laatste mast aan dit schip verstrekt. Wat schepen betreft is alle hoop voor de schepen van de tweede zending, Sloterdijk en Radermacher, inclusief de opvarenden en de lading, opgegeven. Afschriften van de toen meegestuurde secretariële-, handels- en soldijpapieren zijn, voor zover dat al niet eerder gebeurd is, nu meegezonden. Zoals in de inleiding al aangeroerd is , werd de Pijlswaart voor de kamer Enkhuizen 2 à 3 mijl buiten de rede, even buiten het eiland Hoorn, op 24 februari 1765 door de bliksem getroffen. Het hele tuig is verbrand, het buskruit is onploft, waardoor het achterschip tot het grote luik fol. 2952 is verbrijzeld en het voorschip in 9 1/2 
vadem water is gezonken. Van de 190 uit Nederland en aan de Kaap de Goede Hoop aangevulde opvarenden zijn met de schuit en de barkas van dit schip en met de vaartuigen die met brandspuiten kwamen helpen, slechts een onderstuurman, een ingenieur en een veertig dekofficieren en ondergeschikten gered. Gelukkig had assistent Mollerus een vier uur voor het ongeval de papieren van het schip meegenomen. Het geld was aan de Kaap de Goede Hoop in de Lycochton overgeladen, welk schip veilig te Batavia aankwam. Om de lading, artillerie en uitrustingsgoederen van de Pijlswaart te redden is langs de eilanden naar het drijvende materiaal gezocht, het wrak is met een vaartuig tegen diefstal bewaakt en bij plakkaat zijn duikers opgeroepen om voor een derde van de waarde van kanonnen, ankers en dreggen, en voor de helft van de overige goederen deze op te vissen. Er hebben zich wegens de diepte echter geen duikers aangemeld. fol. 2953 Naast wat particuliere goederen, die aan de rechthebbenden zijn teruggeven, zijn bedorven goederen gered, die voor ƒ 264 openbaar zijn verkocht, en goederen die onder de equipagewerf vallen t. w. v. ƒ 4705, samen ƒ 4969 die, als de factuur van de hele lading wordt ingeboekt, in de negotieboeken zal worden opgenomen en weer afgeschreven. Dit is uitvoerig te vinden in de besluiten van 26 en 28 februari, 12 maart en 16 april 1765. Bij het eerste besluit is de gage van opvarenden die aan de Kaap de Goede Hoop waren achterbleven, per 29 november 1764 (de dag dat het schip vertrok) afgesloten en per 25 februari 1765 (de dag na het ongeval) weer hervat. De bovengenoemde ingenieur, Hans Henrik van Wagner, is op 19 maart 1765 tot vaandrig bevorderd met de bijhorende gage. Sinds de laatste brief van 18 januari 1765 fol. 2954 kwamen de Scholtenburg en de Noord-Beveland, de laatste voor China bestemd, voor de kamer Amsterdam behouden aan, de Admiraal de Ruyter, Jonge Samuel en Burch voor de kamer Zeeland, en de Bleiswijk voor de kamer Delft. Deze schepen hadden, evenals de eerder aangekomen Vrouwe Petronella Maria en Lycochton, vermoedelijk door de lange reis van sommige veel sterfgevallen en zieken, maar er was er ook één die niet met de door Heren XVII vastgestelde voltallige bemanning uit Nederland was vertrokken. De zwakte van de militie op buitenkantoren en te Batavia is reeds genoemd en het is duidelijk dat nogmaals om versterking gevraagd moet worden. Met de genoemde acht schepen arriveerden maar 493 militairen en daarom is op 26 maart 1765, wegens de zwakte van het garnizoen te Batavia, besloten géén 25 militairen fol. 2955 met de Walcheren naar Kharg te zenden. Evenmin zullen er militairen op andere schepen naar Kharg en Surat meegaan. De schepen die daar in het voorjaar heengaan, varen westelijk van de Malediven om de Angriase rovers en ander geboefte te vermijden. Per eind april 1765 waren er te Batavia en buitenposten maar 862 gewone militairen, inclusief de 118 zieken. Ten aanzien van huishoudelijke zaken, is er, om gebrek aan tarwe wegens de slechte oogst aan de Kaap de Goede Hoop te voorkomen, telkens 100 last uit Coromandel, Bengalen en Japan besteld. Op 9 april 1765 werd besloten om 15 last particulier aangebrachte tarwe uit Surat, en alles wat nog door particulieren vandaar en elders wordt aangevoerd, op te kopen om het vormen van een monopolie te beletten. fol. 2956 In de vergadering van 16 april is op grond van een verdeling door de directeur-generaal vastgesteld dat de genoemde 15 last tarwe uit Surat met de vandaar eerder ontvangen 100 last en de voorraad, samen in totaal 148 1/2 last, verdeeld over de hospitalen en het garnizoen voldoende is tot het eind van het jaar, wanneer men hoopt uit het tekort te zijn.) 
Ondertusschen is men ten aanzien der vreemde natiën in dit voorjaar alweeder g'embrasseert geworden met de Engelsen, wijl niet alleen de capitainen van de compagnies scheepen The Duke off Glouschester en The Duke off Richmon geweigert hebben om de Engelsche troupen die met The Eral of Middlesex teruggekomen waaren (waarvan wij bij onze submissie van den 31 e december passato gewaagden) vanhier meede te voeren, onder betuyging dat zij er zich niet meede konden belemmeren, als gezind zijnde om hunne gedestineerde reyze naar China vanhier direct voort te zetten. Maar schoon men ook al op den 8 e januarij, of terzelver tijd dat men aanteekening hield van gedagt antwoort, besloot om den capiteyn van het eerstgemelde schip Robbert Burdet genaamt (die naar het bekend gestelde bij resolutie van den laatsten december 1764 verklaart hadde in tien dagen tijd zeylvaardig te kunnen weezen) te laten aanzeggen om na die geëxpireerde tijd deeze rheede te verlaaten. 
In de vergadering van 15 januari 1765 is het evenwel aan kapitein Robbert Burdet van The Duke of Gloucester toegestaan om wegens het slechte weer zolang te blijven totdat zijn schip klaar is om zee te kiezen. Op zijn verzoek is hij er toen van ontslagen om de 20 leggers arak en twee last rijst, die hem op 14 december 1764 tegen betaling aan de Compagnie waren toegestaan, te ontvangen. fol. 2958 Tevens heeft de gouverneur-generaal kapitein Burdet en de kapitein van The Duke of Richmond, Philip Leget, aangekondigd dat ze zo snel mogelijk moesten vertrekken. Daarna is hun verzoek van 8 februari 1765 om zolang te mogen blijven, totdat hun volk was aangesterkt en de moesson gunstig was, ingewilligd, onder de conditie dat de officieren en het gewone volk, daar ze tijd genoeg hadden gehad om zich van alles te voorzien, binnen drie dagen aan boord zouden gaan, terwijl ze inkochten wat ze nog misten. De schepen moesten dan op de buitenrede voor anker gaan. Ze mochten niet toestaan dat, behalve de bierscheepjes met kleinigheden, inlandse vaartuigen bij hun schepen aanmeerden. Wegens het onstuimige weer is op 12 februari toegestaan het vertrek naar buitengaats voor het laden van water en brandhout wat uit te stellen, terwijl alleen de twee kapiteins nog aan wal mochten komen. The Duke of Gloucester en The Duke of Richmond zijn fol. 2959 met het compagnies schip The Earl of Elgin in het begin van mei 1765 naar Kanton in China vertrokken. Het Engelse oorlogsschip The Falmouth is van Kuiper vertrokken en bij de bostwal in de modder gezet, waarna The Earl of Middlesex naar dit eiland is gezeild om op kosten van de Engelse compagnie, en zoveel mogelijk door eigen personeel, hersteld te worden. Dat was in de vergadering van 11 januari 1765 toegestaan, nadat de kapitein had beloofd om de van zijn mislukte reis teruggebrachte militairen weer mee te nemen. In april is dat bij het vertrek naar Madras geschied. Bovendien arriveerden de particuliere scheepjes The Bombay Merchant uit Bombay via Colombo, The Elisabeth uit Benkulen en The Juliana uit Madras, de compagnies schepen The Solebay en The Bekkenham uit Madagascar. Aan The Bombay Merchant is op 8 februari 1765 toegestaan om uit Compagnies pakhuizen, naast de nodige rijst, tegen normale prijzen 40 à 50 canasters zowel van kandij-, als poedersuiker te betrekken. fol. 2960 Verder mogen onder het normale toezicht van de sjahbandar verversingen en Europese levensmiddelen ingekocht worden. Opdat dit niet tot voortzetting van de handel door vreemde natiën leidt, is het verboden uit de Kantonese jonken zink in te kopen. Bovendien is The Solebay bevolen uiterlijk 18 februari 1765 te vertrekken, of, bij besluit van 12 februari, zodra het weer dit zou toelaten, maar dit schip is, waarschijnlijk door meer boven- dan onderzwaarte, omgeslagen en gezonken. Ondanks particuliere pogingen is het tot nu toe niet gered. Conform het besluit van 19 september 1763 is het Benkulense schip The Elisabeth bij besluiten van 8 en 12 februari 1765 slechts toegestaan water en brandhout in te slaan, maar is de gevraagde inkoop van suiker, arak en andere levensmiddelen geweigerd. Om vreemde particuliere schepen niet aan te moedigen Batavia aan te doen, is aan The Juliana, die weer naar Madras is vertrokken, eveneens de inkoop van suiker, hout en zink verboden. fol. 2961 Maar bij besluit van 9 april 1765 zijn, om niet alles te weigeren, wel tegen de normale betaling aan de Compagnie 20 leggers arak geleverd. Op 12 en 16 april is de kapiteins van The Solebay en Bekkenham toegestaan om enig Europees glaswerk, scharen, messen en galanteriën aan wal te brengen en besloten om tegen gewone betaling aan The Solebay 6 leggers arak en 2 last rijst te leveren, en aan The Bekkenham 5 leggers arak, 5 canasters suiker en 2 last rijst. Wegens de kans op smokkel en ongewenst overleg met de inlander, is het Engelse compagnies schip The Valentine, onder de in Azië bekende kapitein William Fernell, van China op weg naar Europa, dat volgens besluit van 22 januari 1765 naar bericht uit Gresik daar op 28 november 1764 voor herstel was verschenen, bij een snel bevel daarheen fol. 2962 bevolen om binnen drie dagen te vertrekken. Het kon in die tijd genoeg van het nodige voorzien worden. Er is bevolen doorvaart door het oostelijk gat van Madura te beletten en geen uitrustingsgoederen te leveren, opdat 
geen andere Engelsen het voorbeeld van Fernell gaan volgen om zich te herstellen of verversen op plaatsen, waarvan ze weten dat dit verboden is. Tenslotte is streng bevolen om een vreemd schip dat daar werkelijk of voorgewend mocht komen te vervallen, slechts genoeg water en brandhout te leveren om Batavia te bereiken. Maar toen deze bevelen te Surabaja waren ontvangen, was volgens de brief van 20 februari 1765 Fernell al door het verboden oostelijk gat van Madura vertrokken echter zonder enige smokkel of anderszins. fol. 2963 
Zoals verzocht gaf het bestuur een beschrijving van de lange reis van The Valentine tussen Kanton en Java's Oostkust die hoofdzakelijk aan tegenspoed was te wijten.) 
Concerneerende de particuliere vaart & handel hebben wij weegens het nogal achterblijven van de Manilhas vaarders, dat niet alleen tot merkelijk nadeel van de Bataviasche colonie, maar ook direct tot prejuditie van de maatschappij strekt, op den 30 e april passato zeer gaarne bewilligt dat twee particuliere scheepjes van den notaris Andries Jan Zallé en Compagnie derwaarts ten handel gezonden worden, ook om hem c. s. tegen de bepaalde prijzen te gerieven met kaneel, nagelen, noten en foelij, en teffens vrijheyd vergund om die kieltjes te verkopen aan ingezetenen aldaar. Mits dezelve hier geleeverd en getransporteerd worden, teneynde daardoor dan ook die menschen gelegentheyd te geeven om weeder als voorheen herwaarts te komen. Gelijk hierover in 't breede onse resolutie van den 30 e april voormeld gewag maakt. 
Met het schip waarmee deze brief meegaat, wordt korporaal Henrik Eerhart meegestuurd, fol. 2964 die bij een vonnis verleden jaar uit Compagnies gebied werd verbannen en van wie de gage vanaf zijn gijzeling op 6 januari 1761 is gestaakt. Dit naschip Westfriesland is in de vergadering van 29 maart 1765 voor de kamer Rotterdam bestemd, die in de voorlopige verrekening ƒ 1. 662. 087 ten achter staat. Er is besloten dit schip uiterlijk tot 10 mei vast te houden om te wachten of er nog een bericht uit Ceylon komt. Eind april is de Leimuiden tot Ceylons retourschip aangewezen. De twaalf schepen van de eerste en tweede bezending vervoerden lading t. w. v. ƒ 3. 113. 423 en die van dit naschip is ƒ 93. 778, of samen ƒ 3. 207. 201. De lading van dit laatste schip is hoofdzakelijk 100. 000 lb poedersuiker fol. 2965 als onderlaag. Daarmee is er ruim 60. 000 lb meer suiker verzonden dan de bij besluit van 20 augustus 1764 vastgestelde miljoen pond. Verder gaat er een kleine partij sapanhout mee en 200. 000 lb Bourbonse koffiebonen, die bij besluit van 5 en 19 februari 1765 van de Engelse kapitein van The Earl of Middlesex tegen rsd 5 1/4 het pikol zijn gekocht. Dit is 58 46/63 goedkoper dan de dergelijke aan de Kaap de Goede Hoop gekochte bonen, waardoor ook de schrale voorraad van overjarige Javase koffie vermeden kon worden. Verder gaat er nog 435. 987 lb peper mee. Betreffende assignaties is op 5 maart 1765 slechts besloten om ƒ 24. 000,- zonder rente aan te nemen op conditie dat daarvoor in oktober assignaties worden verleend. De directeur-generaal is toegestaan om wat op die conditie wordt aangeboden, te accepteren. fol. 2966 Binnen het totaal van de toegestane twintig ton volgen zulke stortingen direct op die het verleden jaar niet aangenomen konden worden. Hoewel men hoopt spoedig beslissingen van Heren XVII op voordrachten te zullen ontvangen, wordt de titulair gouverneur op Java's Oostkust, Johannes Vos, nadrukkelijk voorgedragen voor de bezoldiging van een commandeur, temeer daar de gage en emolumenten van een gouverneur zo worden vermeden. Men verzoekt een billijke behandeling van de verzoeken tot verhoging van de gage van degenen die zijn bevorderd. fol. 2967 Personalia. Koopman en schepen Cornelis Bruijn en onderkoopman Joannes Frisch hebben een rapport ingediend over de van de Armeniër Alexander Satoer gekochte textiel. Ze waren voor die inkoop met ƒ 17. 258 belast en kunnen daarvan wegens de orders van Heren XVII niet ontheven worden. In de brief van fol. 2968 20 oktober 1764 was daartoe wel een voordracht gedaan. De Hoge Regering besloot evenwel op 23 april 1765 daar onder toezending van dat rapport nogmaals op aan te dringen. Bruijn en Frisch waren immers slechts keurders van de monsters van die textiel geweest en hadden geen invloed op de inkoop. Daarom hielden zij bij besluit van 16 augustus 1764 verhaal op de verantwoordelijken. Ze voerden aan dat de opbrengst van die 
textiel door de voorafgaande slechte naam, en door het geringe credit bij de verkoop zeer was gedrukt. Maar vooral hebben ze er op gewezen dat ze niet alleen met 4 % interest waren belast, met 2 % Bataviase kosten, met ƒ 937 voor het overpakken enz., welke 6 % uitkomt op ƒ 17. 290 wat al meer is dan het verlies, maar dat de koers van de Suratse ropia's waarmee ze betaald zijn, van 30 stuivers 26 % met de koers in Nederland verschilt. fol. 2969 Het bedrag dat de Armeniër is betaald van ƒ 288. 173 is tegen Nederlands geld krap ƒ 228. 709, terwijl de opbrengst in Nederland, zoals bij het besluit van 23 april 1765 werd aangetoond, op ƒ 289. 143 is uitgekomen. Van de resident in Siam kwam een briefje van 15 februari 1765 met het bericht) 
dat de Barmas de plaatsen Tawaay en Mergie, en Tanasserie overrompeld hadden; dat er ook een gerugt was geweest dat die stropers naar de residentiestad van den vorst de wil souden gehad hebben; dat hij resident daarop bedagt was geworden om 's Compagnies effecten te secureeren met die aan 's konings pakhuysmeesters onder quitantie af te geeven, dog dat naderhand de vrees daarvoor weder vermindert was, op een berigt dat de Barmas teruggekeert waaren nadat ze de voornoemde overrompelde plaatzen verwoest en de inwoonders gemassacreert hadden. 
fol. 2970 Ondertekening) 
]]></raw>
  <tunits>
    <tunit xpath="//volume[14]/missive[12]/header[1]" type="header" id="t1" offset="0" length="4285"/>
    <tunit xpath="//volume[14]/missive[12]/paragraph[2]" type="paragraph" id="t2" offset="4285" length="547"/>
    <tunit xpath="//volume[14]/missive[12]/remark[3]" type="remark" id="t3" offset="4832" length="739"/>
    <tunit xpath="//volume[14]/missive[12]/header[4]" type="header" id="t4" offset="5571" length="2990"/>
    <tunit xpath="//volume[14]/missive[12]/paragraph[5]" type="paragraph" id="t5" offset="8561" length="735"/>
    <tunit xpath="//volume[14]/missive[12]/remark[6]" type="remark" id="t6" offset="9296" length="1190"/>
    <tunit xpath="//volume[14]/missive[12]/header[7]" type="header" id="t7" offset="10486" length="950"/>
    <tunit xpath="//volume[14]/missive[12]/paragraph[8]" type="paragraph" id="t8" offset="11436" length="694"/>
    <tunit xpath="//volume[14]/missive[12]/remark[9]" type="remark" id="t9" offset="12130" length="592"/>
    <tunit xpath="//volume[14]/missive[12]/header[10]" type="header" id="t10" offset="12722" length="10241"/>
    <tunit xpath="//volume[14]/missive[12]/paragraph[11]" type="paragraph" id="t11" offset="22963" length="450"/>
    <tunit xpath="//volume[14]/missive[12]/remark[12]" type="remark" id="t12" offset="23413" length="535"/>
    <tunit xpath="//volume[14]/missive[12]/header[13]" type="header" id="t13" offset="23948" length="308"/>
    <tunit xpath="//volume[14]/missive[12]/paragraph[14]" type="paragraph" id="t14" offset="24256" length="553"/>
    <tunit xpath="//volume[14]/missive[12]/header[15]" type="header" id="t15" offset="24809" length="2001"/>
    <tunit xpath="//volume[14]/missive[12]/paragraph[16]" type="paragraph" id="t16" offset="26810" length="1078"/>
    <tunit xpath="//volume[14]/missive[12]/remark[17]" type="remark" id="t17" offset="27888" length="644"/>
    <tunit xpath="//volume[14]/missive[12]/header[18]" type="header" id="t18" offset="28532" length="3380"/>
    <tunit xpath="//volume[14]/missive[12]/paragraph[19]" type="paragraph" id="t19" offset="31912" length="358"/>
    <tunit xpath="//volume[14]/missive[12]/header[20]" type="header" id="t20" offset="32270" length="3269"/>
    <tunit xpath="//volume[14]/missive[12]/paragraph[21]" type="paragraph" id="t21" offset="35539" length="475"/>
    <tunit xpath="//volume[14]/missive[12]/remark[22]" type="remark" id="t22" offset="36014" length="3371"/>
    <tunit xpath="//volume[14]/missive[12]/remark[23]" type="remark" id="t23" offset="39385" length="3703"/>
    <tunit xpath="//volume[14]/missive[12]/paragraph[24]" type="paragraph" id="t24" offset="43088" length="965"/>
    <tunit xpath="//volume[14]/missive[12]/remark[25]" type="remark" id="t25" offset="44053" length="4360"/>
    <tunit xpath="//volume[14]/missive[12]/remark[26]" type="remark" id="t26" offset="48413" length="534"/>
    <tunit xpath="//volume[14]/missive[12]/remark[27]" type="remark" id="t27" offset="48947" length="167"/>
    <tunit xpath="//volume[14]/missive[12]/paragraph[28]" type="paragraph" id="t28" offset="49114" length="823"/>
    <tunit xpath="//volume[14]/missive[12]/remark[29]" type="remark" id="t29" offset="49937" length="2928"/>
    <tunit xpath="//volume[14]/missive[12]/remark[30]" type="remark" id="t30" offset="52865" length="744"/>
    <tunit xpath="//volume[14]/missive[12]/paragraph[31]" type="paragraph" id="t31" offset="53609" length="547"/>
    <tunit xpath="//volume[14]/missive[12]/remark[32]" type="remark" id="t32" offset="54156" length="26"/>
  </tunits>
</NAF>
