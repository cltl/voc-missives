<?xml version='1.0' encoding='UTF-8'?>
<NAF xml:lang="en" version="3.2">
  <nafHeader>
    <fileDesc creationtime="2022-10-04T10:16:06CEST" title="Van der Parra, Van der Spar, Van Bazel, Hooreman, Van Riemsdijk, De Klerk, Van Mijlendonk, Romp; Batavia, 17 oktober 1761" filename="missive_14_1.naf"/>
    <public publicId="missive_14_1"/>
    <linguisticProcessors layer="raw">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
    <linguisticProcessors layer="tunits">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
  </nafHeader>
  <raw><![CDATA[PETRUS ALBERTUS VAN DER PARRA, JURGEN VAN DER SPAR, HUIJBERT WILLEM VAN BAZEL, LIBRECHT HOOREMAN, JEREMIAS VAN RIEMSDIJK, REYNIER DE KLERK, JAN ELIAS VAN MIJLENDONK EN MICHIEL ROMP, BATAVIA 17 OKTOBER 1761. VOC 2998 (Kol. Arch. 2890), fol. 7-129. Na het verzenden van de laatste brief van 29 april 1761met het naschip de Vredestein werd er nog niet gedacht aan de grote verandering die in de Hoge Regering zou plaatsvinden. Er werd gehoopt dat gouverneur-generaal Jacob Mossel, zoals eerder geschiedde, zou herstellen van zijn langdurige ziekte. Hij overleed evenwel in de nacht van 14 op 15 mei en is vier dagen later met dezelfde plechtigheden als gouverneur-generaal Gustaaf Willem van Imhoff begraven. fol. 8 De directeur-generaal Petrus Albertus van der Parra riep, direct nadat het overlijden hem bericht was, de acht presente leden van de Hoge Regering bijeen. Hij werd eenstemmig verkozen tot gouverneur-generaal. Hij is hiervoor en voor alle gunsten die Heren XVII hem eerder verleenden, zeer erkentelijk. Maar de zorgelijke omstandigheden waarin de Compagnie zich bevindt, heeft hem toch enigszins doen aarzelen deze benoeming te aanvaarden.) 
Want werwaards men sijne oogen wende, alomme is de staat der Nederlandsche bezittingen, in vergelijking van de vorige florisante tijden, dermate quynende en vervallen dat de enkelde overdenking daarvan iemand, hoe gehard ook, in een kommerlijk gepeyns over het toekomende moet storten. Vestigen wij onse aandacht op Ceylon, wij vinden dat dierbare kleynood van 's Compagnies bezittingen door eenen swaren opstand der Cingaleezen, gestijfd door het Candiase hoff en andere verborgen vijanden, in zulk eene gevaarlijke gesteldheyd dat 's Compagnies belangen aldaar, sonder den kragtdadigen bijstand des allerhoogsten, in 't blijkbaarste gevaar in gewickeld sijn, in soverre zelfs dat de herstelling van zaken in jaren verloops zal moeten gezocht worden. De bekommering moest ten dien opzigte nog grooter worden, omdat de machtelooze staat van 's Compagnies land- en zeemacht die te dier tijd, in en rondom Batavia uyt weynig meer dan 1300 soldaten en nog geen 600 matrosen bestond) ons volstrekt buyten staat stelde de minste hulp aan dat gouvernement te besorgen, om niet te spreeken van de ruïneuse en schier disperate gevolgen, die eene onverhoopte onlust, op andere plaatsen ontstaan, noodwendig zoude naar zich sleepen. 
Voegt men hier nog bij de bekommerlijke gesteldheyd van de Bengaalse directie, en overdenkt men de aanmerkelijke verliezen die de Maatschappij, door gestadige convussiën en door 't ruïneeren van haren handel in alle artikulen, zedert eenige jare herwaarts heeft moeten ondergaan, met eene rechtmatige beduchting dat onse bekende mededingers, bij het verder slagen hunner onderneemingen, nog wel eens onse totale opbraak konden teweegbrengen. 
fol. 10 Hoewel Van der Parra bij deze omstandigheden zijn bedenkingen tegen het aanvaarden van de benoeming tot gouverneur-generaal gerechtvaardigd vond, heeft hij niet geschroomd zijn plicht te doen en zijn geringe ervaring van 33 jaar in dienst bij de Compagnie, waarvan 20 als secretaris en lid van de Hoge Regering, beschikbaar te stellen. Hij vertrouwt erop dat Heren XVII zijn verkiezing zullen goedkeuren, en belooft de belangen van de Compagnie met gelijkblijvende ijver en trouw te zullen behartigen. De Heren Raden die hem unaniem verkozen, zullen zeker in hun achting en genegenheid voor hem volharden en hem eensgezind van goede raad dienen. fol. 11 De plechtigheden 
gebruikelijk bij de aanvaarding van het ambt van gouverneur-generaal zijn voltrokken en beschreven in de resolutie van 15 mei 1761. Hoewel het in die tijd van het jaar nog wel mogelijk zou zijn geweest een adviesschip naar Nederland te zenden, is daarvan eenstemmig afgezien, omdat van de twaalf schepen op de rede slechts één daartoe geschikt was, waarvoor echter niet genoeg matrozen voor handen waren zonder de vaart in Azië te schaden. Jacob van der Waeyen maakte als oudste lid aanspraak op de post van directeur-generaal, maar Jurgen van der Spar en Librecht Hooreman stemden op elkaar en de vijf overige leden van de Hoge Regering met de gouverneur-generaal fol. 12 op Hooreman, waardoor deze met meerderheid van stemmen provisioneel directeur-generaal werd. Heren XVII wordt verzocht deze benoeming goed te keuren. Hooreman zal trachten dit ambt met trouw en ijver uit te oefenen. De kermisschepen van 1760 kwamen pas in de eerste dagen van juli 1761 opdagen. De brieven uit Nederland van 30 september en 15 oktober 1760 zijn op 6 juli ontvangen en besproken in de vergaderingen van 10, 14 en 17 augustus 1761. De brief van 30 september wordt nu in de gebruikelijke volgorde van de kantoren beantwoord. fol. 13 
Ambon De opdracht het bij het huidige aantal van 587. 742 kruidnagelbomen te laten wordt opgevolgd, aangezien de laatste oogst ruim twee miljoen pond was. Oude bomen zullen vervangen worden. Ondanks alle moeite die er vele jaren aan besteed werd, leert de ervaring dat de verbouw van peper niet veel succes heeft. Dat zou kunnen liggen aan de kwaliteit van de grond of de luiheid en onwilligheid van de Ambonezen, maar om ze niet van het planten van kruidnagelstruiken en het onderhouden van de perken af te houden, is het beter hen niet met vergeefse moeite en kosten te belasten. Het is onzeker of de verbouw van peper op Buru, waar geen kruidnagelen worden verbouwd, met meer ijver zal geschieden. fol. 14 Ieder gebied heeft bovendien zijn eigen producten. In de brief van 15 oktober 1760 is de noodzaak om per jaar aan zes schepen de vaart van Ambon en Banda naar Makassar toe te staan aangegeven. Daarvan zal slechts bij schaarste van levensmiddelen gebruik gemaakt worden. Er wordt op vertrouwd dat Heren XVII de genoemde redenen voldoende zullen vinden. De voorzorgen die in de brief van 2 oktober 1759 werden voorgeschreven, zullen aan de dienaren op Ambon en Banda worden doorgegeven. Ternate De Raad van Justitie veroordeelde op 4 februari 1761 de oud-gouverneur Abraham Abeleven tot een boete van zesduizend rsd, de helft voor de Compagnie, de helft voor het fiscaalkantoor. Het vonnis is bij resolutie van 22 mei ingeschreven. fol. 15 Op 6 mei 1761 veroordeelde de Raad, optredende voor de koning van Gorontalo, Abeleven tot het voldoen van rsd 4247, 19 1/2 stuiver, of wat de koning als schadeloosstelling eiste. Deze uitspraak is op 26 mei ingeschreven. De bevelen die aan Ternate gegeven werden, en de minzame ontvangst van de gezanten van de koning waren bedoeld om de bevolking van Magindanao voor handel naar Ternate te lokken en van de vaart op Manilla af te houden. Daarom is, conform het besluit van 9 september 1760, de gouverneur van Ternate in een geheim briefje van 17 januari 1761 opgedragen om één of twee personen, Europeanen, of inlanders naar Solak, een eiland niet ver van Magindanao, te zenden om inlichtingen in te winnen over de Spanjaarden en over de kaneel, die dezelfde kwaliteit als die van Ceylon zou hebben. Het is besloten dit nog eens aan het bestuur op te dragen fol. 16 en om de onderdanen van de koning van dit eiland uit te nodigen op Ternate handel te komen drijven. Er is onophoudelijk aangespoord de verbouw van peper op Ternate te bevorderen en de koning het voordeel voor hemzelf, voor zijn onderdanen en voor de Compagnie onder ogen te brengen. Hopelijk heeft dit succes, maar wat eerder over Buru is gezegd, geldt ook hier. Makassar Evenals Heren XVII verbaasde het de Hoge Regering dat te Makassar 5952 lb ijzer met slechts 41 % winst was verkocht, daar met de schepen naar Azië nauwelijks in de behoefte kan worden voorzien en er te Batavia 75 % op te behalen is. Daarom is op 4 augustus 1761 besloten geen ijzer naar Perzië, Surat, Malabar of Sumatra's Westkust voor verkoop te zenden en om de besturen te verbieden meer te bestellen dan voor eigen gebruik volstrekt nodig is. fol. 17 De kantoren waar er op ijzer niet genoeg winst wordt gemaakt, krijgen niet meer dan dat. Betreffende de eerst goedgekeurde, maar later onbruikbaar bevonden, smeekolen wordt verwezen naar het antwoord in de marge van het extract uit de brief uit Nederland van 10 oktober 1758, gevoegd bij de brief uit Makassar van 3 mei 1760. Daaruit blijkt dat de baas-smid zich heeft beholpen met door hem betaalde houtskool en dat de smeekolen van die plaats onbruikbaar waren. Dat zou gebleken zijn uit de monsters die in het najaar van 1759 met de Nieuw Nieuwerkerk, Oudkarspel en Amstelveen aan de kamers van Zeeland en Amsterdam zijn gezonden. Ten aanzien van het verwijt dat in 1758 particuliere schepen uit Ambon en Banda niet allen en slechts met weinig rijst zijn teruggekeerd, wordt opgemerkt dat vijf van de zes Ambonse schepen met 100 last rijst teruggingen en fol. 18 het zesde naar Surabaja voer, waar veel rijst wordt verhandeld door schepen die uit Ambon en Banda direct naar Batavia gaan en daarlangs terugkeren.) 
Van de acht Bandase burgersloepen in 't selfde jaar op Macasser gekomen, waren weliswaar maar vijf naar huys gekeerd, maar U Wel Ed. Hoogagtb. gelieven in aanmerking te neemen dat de lijst dier aangekomene en vertrokkene vaartuygen al in de maand october, bij de depeche der laatste adviesen van dat jaar, opgemaakt sijnde, het vertrek van de drie overige sloepen daarbij niet konde bekend gesteld worden, wijl deselve, gelijk doorgaans om de dan eerst doorbreekende westelijke winden geschiet, eerst na dien tijd vertrokken sijn. 
De aanbeveling om aan Ambonse en Bandase burgers uitsluitend voor rijst vaart op Makassar toe te staan, wordt opgevolgd en het bestuur is bevolen dit na te komen. In de vergadering van 26 juni 1760, waarin de brief van Heren XVII van 2 oktober 1759 werd behandeld, is besloten wissels slechts met een agio van 4 % uit te geven fol. 19 en geen uitzondering meer te accepteren onder het voorwendsel van ernstige behoefte aan geld. De schadelijke gevolgen van herhaalde wijzigingen van opperhoofden van de kantoren worden, net als door Heren XVII, onderkend. Wie uitblinken in trouw en liefde voor de Compagnie, zullen bewogen worden aan te blijven. Dit gebeurde met betrekking tot oud-gouverneur Roelof Blok en er zou mee door gegaan zijn, als hij niet zo graag gerepatrieerd zou zijn. Hij vertrekt nu met veel lofprijzingen en tot een voorbeeld voor anderen. 
Bandjarmasin Heren XVII klaagden over de geringe peperleverantie uit Bandjarmasin in 1758. Hoewel de twee laatste jaren weer slechter waren, was er een verbetering. fol. 20 In 1759 werd 967. 765 lb verworven, 618. 000 lb in 1760 en 601. 082 lb in 1761. Het was inderdaad wenselijk geweest dat de Hoge Regering uitleg had gegeven over het in 1747 gesloten maar nooit geratificeerde verdrag. Daarop wordt geantwoord) 
dat wij in latere dagen ons overtuygd hebben gevonden van nimmer op eene compleete voldoening van de zijde der Banjareesen te kunnen staat maken, omdat sij, en voornamelijk de jongst overleeden vorst, daarop al vrij veel speculatie maakten. En dit is de reden dat van onsen kant best g'oordeeld is dat werk maar in sijne gedaante te laten. 
Over het bouwen van een versterkt kantoor, wat Heren XVII slechts nadelig vonden, is al geschreven in de brief van 15 oktober 1760. In de brief van 15 november 1760 naar Bandjarmasin was het besluit van 26 juni om de bouw toe te staan, medegedeeld. Maar toen de resident in zijn brief van 14 mei 1761 op de kwade gevolgen wees die zo'n bouw bij de achterdochtige Bandjarees reeds had veroorzaakt, is op 2 juli ter vermijding van nadelige gevolgen besloten fol. 21 geheel van bouw af te zien. De resident is slechts opgedragen om binnen een eenvoudige omheining een betamelijke woning voor het personeel met een paar 
pakhuizen op te trekken. Daartoe is besloten, omdat het onmogelijk was het verzoek van de resident om hem van twee goed bewapende sloepen en voldoende versterking van soldaten te voorzien, in te willigen. Het is nooit de bedoeling geweest om zich daar met geweld te vestigen en de peper met dwang van wapenen te kopen. Hopelijk wordt dit besluit, evenals dat met het bevel om de schulden ter plaatse te innen het geval was, goedgekeurd. De residenten hebben steeds met uitvluchten, zoals insolventie of het overlijden van peperleveranciers, verklaard waarom een bedrag van ƒ 14. 030, dat al sinds 1752 opgeëist werd, niet was betaald. Aangezien deze vordering hopeloos was en de schuldenaar zonder iets na te laten was overleden, is ze bij besluit van 2 juli 1761 afgeschreven. fol. 22 Maar over een bedrag van ƒ 3707 op ƒ 18. 789, die door resident Nicolaas Ringholm was uitgezet, is toen besloten dit door hem te laten vergoeden. De huidige resident Lodewijk Wilkens de Lile is herhaaldelijk opgedragen zeer voorzichtig met kredieten te zijn, aangezien hij voor wanbetaling aansprakelijk zal worden gehouden.) 
Teffens is hem nadrukkelijk gerecommandeert bij den ouden sulthan, als executeur in den boedel van den jongst overledenen vorst, alle devoiren aan te wenden ter invordering van des laastgemelde restant-schuld, die groot geweest is ƒ 31. 154, 8,-, doch waarop zedert ƒ 6400,- betaald sijn, die wij haast van 't overige hoopen gevolgt te zien. De voordeelige verwachting die U Wel Ed. Hoogagtb. bij eene trouwe behandeling van den diamanthandel schijnen te voeden, sijn desen jaare eenigermaate b'antwoord door den ontfang van 477 1/2 karaat dier edelgesteenten, volgens des residents getuygenis ingekocht en aangereekend in sodanige zoorten en prijzen, als U Wel Ed. Hoogagtb. hebben gelieven voor te schrijven. Twelk wij hoopen dat bij de bevinding in Nederland, werwaards die thans gesonden worden, nader blijkende U Wel Ed. Hoogagtb. niet onaangenaam zal sijn en van goede winsten gevolgt worden. Echter moeten wij tot ons leedweesen hierbij voegen dat, volgens 't g'adviseerde bij des residents brief van den 23 e julij, die handel gevaar liep gestremd te worden door eene gerechtigheyd van 5 ten hondert, die de zulthan op den uytvoer gesteld had. 
Timor In de brief van 15 oktober 1760 werd reeds bericht dat de Hoge Regering, evenals Heren XVII, weinig verwachten van de goudwinning op Timor en dat ze heeft bevolen er niet langer kosten aan te spenderen en een derde gedeelte van de bevolking van Amakong er voor eigen rekening aan te laten werken tegen hoofdelijke opbrengst van het goud. Deze opdracht is dezelfde dag naar Timor gezonden en op 30 december herhaald, vooral daar het bestuur in een brief van 15 september 1760 heeft bericht dat de kosten ƒ 16. 882 bedroegen en de inkomsten maar ƒ 1024. De opdracht de verpachting van de Amarasische parelbanken op te schorten totdat er winst van te verwachten is, zal zo snel mogelijk worden doorgezonden. De parelvisserij moet enige jaren stil liggen om de oesters en parels te laten groeien. Heren XVII hebben de memorie van opperhoofd Elias Jacob Beijnon opgevraagd. fol. 24 Deze is nooit ontvangen. Mocht hij een memorie hebben nagelaten, dan krijgt het bestuur hierbij de opdracht die naar Batavia op te zenden. Palembang Met Heren XVII hoopt de Hoge Regering op een betere peperleverantie. De koning is aangespoord om tenminste evenveel peper als tin te leveren. Zijn vaartuigen voerden dit jaar 1. 030. 648 lb peper aan en 3. 024. 023 lb tin, dat wel geaccepteerd moest worden, omdat het enerzijds voor de handel op China nodig was, anderzijds om de koning door afwijzing niet in een slecht humeur te brengen. Aangezien peper en tin voordeliger met de vaartuigen van de koning aangevoerd kunnen worden, is er bovendien slechts 100. 000 lb tin en 15. 000 lb witte peper ontvangen, zonder vooruitzicht op nog 1000 pikol peper. fol. 25 Dat er tegen smokkel wordt opgetreden, blijkt uit het besluit van 24 juli om de koning er over te onderhouden dat er 44. 352 lb peper en 74. 462 lb tin minder werd aangevoerd dan de lijsten van de residenten aangaven. Zo wordt nagegaan of zij geen verboden havens hebben aangedaan. De residenten is bevolen na te vragen of de gezagvoerders wel zoveel hebben ingeladen als in hun passen staat vermeld. Naar aanleiding van de klacht dat er met drie scheepjes en een bark maar 384. 250 lb tin en 734. 562 lb peper was vervoerd, zullen de schepen zo efficiënt mogelijk gebruikt worden. De Hoge Regering beaamt dat er op de beloften van vorsten niet te bouwen is en dat de contracten met andere middelen gehandhaafd dienen te worden.) 
Maar voegen daar teffens bij dat men, door gebrek aan de noodzakelijkste zaken in eenen gantsch machtelosen staat gebragt sijnde, wel genoodzaakt is zich langs wegen die anders niet betreden souden worden, te laten leyden, en dikwijls zaken, die wel eenig pressentiment souden vorderen, als ongemerkt te passeeren. 
Djambi Om niet langer genoegen te nemen met loze beloften is onderkoopman Ajax Fredrik van Solms in november 1760 met twee bewapende vaartuigen naar Djambi gezonden om op het nakomen daarvan aan te dringen. Deze berichtte in zijn brief van 13 april 1761 dat de koning en rijksgroten verklaarden dat zij de schadeloosstelling niet ineens, maar wel geleidelijk konden betalen.) 
Tegelijk deet dese Van Solms een voorstel om Pangerang Natta Koessoema eene broeder van den koning van Palembang en door huwelijk aan 't huyz van Jambij vermaagschapt, en bij den Jambijnees zeer bemind) ter laatstgemelde plaatse tot koning te verklaren, met verzekering dat al het volk hem, om den haat welken sij den tegenwoordigen koning toedragen, straks souden toevallen. Dit voorstel ter onser sessie van den 2 e junij in rijpe overweging genomen sijnde, hebben wij, ingevolge de secreete resolutie van dien dag, daarin gecondescendeert en gemelde Pangerang Natta Koessoema verklaard tot koning van Jambij, mits alvoorens met de Compagnie aangaande sodanig contract, als waarvan een concept bij gemelde resolutie, door den eerst ondergetekende gouverneur-generaal ontworpen, g'approbeerd en den resident van Palembang, De Heere, die den nieuwen koning in sijn rijk installeeren soude, toegesonden is. Dog dit project, niettegenstaande ons van Palembang de genegentheyt des konings aldaar om sijnen broeder tot die waardigheyt verkooren te zien, mede was bedeelt, is genoegsaam bereets teniete gelopen. Also na het berigt van den resident De Heere van den 29 e augustus jl. den eerstgemelde vorst, beginnende te twijffelen of zijne broeder wel als sodanig door de Jambijse volkeren soude werden aangenoomen, hem aan geen affronten exponeeren en dienvolgende niet consenteeren wil in het vertrek van sijnen voormelde broeder, die egter daartoe wel inclineert, dog ook zig submitteert aan het welbehagen van zijnen koning en broeder. Des men daaromtrent, sodra mogelijk, tot een nader besluyt zal moeten overgaan en sien wat weg ten zekersten men in desen zal moeten inslaan? 
Op 19 juni is besloten om de sterkte van kleine omvang, die verlaten is, op een betere plaats dan de vorige op te bouwen met, buiten enige andere personeelsleden, een bezetting van 15 Europese en 13 inlandse soldaten. De kosten bedragen ƒ 6325. fol. 28 Hopelijk zijn Heren XVII het hiermee eens. Nadere berichten zullen in de algemene beschrijving opgenomen worden. 
Siam Hoewel Heren XVII schreven niet te begrijpen waarom er in Siam een kantoor diende te zijn, is het nodig, omdat het Siamse sapanhout voor Japan nodig is en de Japanners geen andere soort wensen. Er moet wel een schip naar Siam gezonden worden, omdat het hout niet op een andere manier is te verkrijgen en een jaar in voorraad moet blijven. In Japan kan per jaar 700. 000 lb verkocht worden en de retourschepen hebben jaarlijks 480. 000 lb nodig. Bima leverde over vijf jaar gemiddeld maar 480. 000 lb per jaar, zodat sapanhout uit Siam niet gemist kan worden. Cochin Chine Betreffende Cochin Chine worden de verantwoording van Christoffel van Cappelle en de besluiten van 4 december 1759, 25 januari, 1 juli, 26 augustus 1760 en 13 februari 1761 als bijlagen meegezonden, fol. 29 waaruit blijkt dat uit de hem opgelegde vergoeding van ƒ 19. 788 maar ƒ 7381 uit zijn insolvente boedel is voldaan en de rest door de gevolmachtigden van de gerepatrieerde medecarga Jan van Oldenzeel. Japan Heren XVII vonden het zenden van meer dan twee schepen of grotere ladingen naar Japan weinig voordelig. Zij hoeven zich geen zorgen te maken, want dit jaar gingen er, evenals voorafgaande jaren, maar twee schepen heen en de lading was zelfs minder dan voorgeschreven, doordat de textiel te laat aankwam. Sumatra's Westkust De nog niet overgezonden brieven van Sumatra's Westkust van 2 mei en 22 juni 1758 worden nu meegestuurd. Over de Engelsen te Natal en Tapanuli werd op 25 april 1760 bericht dat deze posten, nadat de Engelsen er door de Fransen waren verdreven, weer uit de handen van de wettige regenten waren teruggekregen. Een boekhouder met een kleine bezetting heeft er reeds een partij goederen verkocht. fol. 30 Het oude verdrag met de regent is vernieuwd, maar het opwerpen van een fortje, dan wel een omwalde schans, waar de regenten om gevraagd hadden, is verboden. In de generale beschrijving van december zal er meer over worden gezegd. Er is op 4 december 1759 niet alleen besloten de vrije vaart naar Sumatra's Westkust weer in te trekken, maar ook op 18 en 25 maart 1760 om de hele zouthandel weer tot een monopolie van de Compagnie te verklaren. Er wordt gehoopt dat de afzet hierdoor zal toenemen en dat er voor de textiel meer goud zal worden verkregen. Om verwarring door het opwaarderen van het goud, waarmee de winsten op textiel hoger lijken, te vermijden, is het bestuur te Padang opgedragen om niet meer, zoals op 15 september 1752 was bepaald, het goud op ƒ 378,- het mark fijn in te boeken, maar als daarvoor tegen ƒ 326,-. fol. 31 De prijzen van de textiel moeten overeenkomstig vastgesteld worden. Het Ternataanse goud moet als vanouds op 10 rsd de reaal berekend worden, of omstreeks ƒ 225,- het mark. Volgens geheim besluit van 25 januari 1757 was in de vergadering over de radicale beschrijving van het gouvernement het mark bruto op ƒ 300,-, of ongeveer 11 rsd 28 stuivers, gesteld. Er is, uitsluitend om het risico van de zee bij het verzenden van geld te vermijden, toegestaan om zoveel zilver specie als voor de huishouding nodig is, op wissel met 4 % agio op Batavia te accepteren. Hoewel hier nog geen gebruik van gemaakt is, zal de aanbeveling van Heren XVII hierin matig te zijn worden opgevolgd. Dat er wordt gelet op de hoge lasten, blijkt uit het besluit van 27 april 1759, waarbij de uitgaven voor fortificatie en timmerwerk in 1756/57 van ƒ 10. 292 zijn goedgekeurd, maar ƒ 5291, fol. 32 dat over 1757/58 te hoog scheen opgevoerd, ter vergoeding zijn opgelegd. De inkomsten ter plaatse worden niet meer zelf opgehaald, maar aan de meestbiedende verpacht. Bengalen Heren XVII wilden nog liever van de Engelse kooplieden gebruik maken om textiel te verwerven, dan er geheel van verstoken te blijven. De situatie in Bengalen is slechts verergerd. Voor alle artikelen moet er tegen de Engelsen opgebokst worden. Op de bestelling van 1200 kisten opium zijn er slechts 300 bemachtigd. Daarom moet men zich wel tot de concurrenten wenden om langs indirecte weg te bereiken wat langs directe weg onmogelijk bleek. fol. 33 Omdat het beter is iets te verkrijgen dan met op zijn stuk te blijven staan niets, is) 
den 5 e junij secreetelijk g'arresteerd den heer directeur en den hoofdadministrateur te gelasten om, indien sij volstrekt geen middel kunnen uytdenken ter bemachtiging van de benodigde salpeter en amphioen uyt handen der mooren, zich alsdan van 't canaal der Engelsen te bedienen, onder sodanige limitatiën, als bij onse aparte missive van den 9 e junij voorgesz. sijn. Dese onse qualificatie, als geheel overeenstemmende met de gedachten die U Wel Edele Hoogachtb. zich van den presenten handel in Bengale formeeren, zal, gelijk wij vertrouwen, de verhoopte approbatie wegdragen. 
Het bestuur zal de reden van het mindere rendement van het baar goud, vergeleken met de dukaten, wel langs de directe weg hebben meegedeeld. Die zal wel zo gerechtvaardigd blijken te zijn dat het besluit van 9 juli, dat in de brief van 25 augustus is overgebracht, om het verzoek tot ontheffing van de belasting daarop in te willigen, door Heren XVII zal worden goedgekeurd. Hoewel het verkrijgen in eigendom van Banquibazar door Heren XVII was goedgekeurd fol. 34 en de Hoge Regering bij geheim besluit van 26 juli 1759 had toegestaan om daartoe de nodige stappen bij het hof van Delhi te doen, is dit plan door de onrust in het najaar van 1759 en door de huidige slechte situatie geheel mislukt. Zonder aanzienlijke verandering is er niets goeds van te verwachten. 
Coromandel Om slechte gedachten betreffende het voormalig opperhoofd van Sadras, Philippus Jacobus Dormieux, en de hoofden van Bimlipatam, Jan Aping en Frederik Willem Bloeme, wegens de vermindering van de textielverwerving in 1758 in Coromandel te voorkomen, wordt er op gewezen dat eerstgenoemde bij de raad te Nagapattinam heeft aangetoond, dat de slechte verwerving en afzet slechts aan de slechte tijden kon worden toegeschreven. Dormieux heeft het geld van de Compagnie nooit aan zijn dienaar toevertrouwd, maar deze had met de kooplieden een rekening uitstaan. fol. 35 Dormieux kwam op eigen verzoek met de desbetreffende papieren naar Batavia. Daaruit, en uit de verklaring van het bestuur te Coromandel, bleek dat wat werd aangevoerd, juist te zijn. Op 14 augustus 1760 is Dormieux weer benoembaar verklaard en op 29 mei 1761 als opperhoofd te Pulicat aangesteld. De zaak tegen de gewezen dienaren te Bimlipatam, Aping en Bloeme, is op Coromandel nog niet afgerond, maar de huidige opperhoofden gaven goede berichten over de invordering van hun schulden. Conform de opdracht van Heren XVII is aan de opperkooplieden van het kasteel te Batavia bevolen om in facturen naar Nederland aan te geven op welke goederen speciaal gelet moet worden, of waarvan het preciese rendement bekend moet zijn. Aan hen, zowel als aan Ceylon, Bengalen en Surat, is ook opgedragen om van monsters van textiel, of van andere goederen, steeds een gedeelte aan de kamer van Amsterdam te zenden. Eveneens is het personeel op Ceylon, Bengalen en Surat, conform het verzoek van Heren XVII, opgedragen om in de facturen aan te geven op welke textiel en op welk rendement speciaal gelet moet worden. fol. 36 Dit moet ook geschieden bij het zenden van textiel naar Nederland dat voor Azië was gekocht. Deze voorschriften zullen de opperkooplieden van het kasteel te Batavia eveneens nakomen. De opmerkingen van Heren XVII over de onvoordelige verzending van zilver naar Coromandel en het daarop hoger dan elders geleden verlies bij verkoop zijn juist en ook nimmer uit het oog verloren. Er is slechts zilver gezonden, wanneer er geen goud beschikbaar was. Hopelijk wordt de nu verzonden bestelling van goud uitgevoerd. Daar tot ongenoegen van Heren XVII de assignaties op Nederland getrokken tot ƒ 364. 417 zijn gestegen, is het bestuur te Coromandel opgedragen uitsluitend wissels uit te geven, als het zelf behoefte aan geld heeft.) 
Wij bidden U Wel Edele Hoogachtb. voorts verzekert te sijn dat wij, uyt overtuyging van de noodzakelijkheid om in dit netelig tijdsgewricht eene stipte neutraliteyt onder de oorlogende mogentheeden te betrachten, de ministers, en hier en op alle andere plaatsen van 's Compagnies gebied, daartoe onophoudelijk aansporen, met gedurige aanmaning om al 'tgeene daartegen enigsints mogt strijden, zorgvuldig te ontwijken. Gelijk wij zulx alhier ter plaatse mede in agt nemen. 
Ceylon Er zijn zoveel patrouillevaartuigen tegen de thevar en de smokkelaars naar Ceylon gezonden, als er gemist konden worden. Een op Java gebouwde pantjalang wordt binnenkort nog gezonden, vooral aangezien in het geheime besluit van 19 juni het belang van zulke vaartuigen in deze tijden werd benadrukt. Surat Heren XVII schreven dat er in Ketsmanduwe naast veel schade, hoon en smaad was geleden. Sinds de schadeloosstelling en genoegdoening verleden jaar, zijn er weer betrekkingen met de raja en fol. 38 is diens uitnodiging daar weer te komen handeldrijven en een kantoor te stichten, aangehouden totdat bevelen zijn ontvangen. De argumenten in de aparte brief van het bestuur van 10 april, die gebaseerd zijn op zijn besluit van 30 januari, zijn zo gegrond) 
dat bij de besoigne van den 31 e julij besloten is gemelde ministers te qualificeeren om daaromtrent sodanig te werk te gaan, als sij ten meesten oirbare van de Compagnie zullen bevinden te behooren, onder ernstige recommandatie nogtans om bij de oprechting van dat comptoortje op de zuynigste wijze te werk te gaan en vooral niet te veel te hazardeeren, tensij ze zich soveel mogelijk van eenen goeden uytslag konden verzekeren. 
Verder wordt verwezen naar de brief naar Surat van 20 augustus en de desbetreffende papieren, waarvan nu een afschrift naar Nederland wordt gezonden. Gezien de verliezen daar, is het bevel het kantoor te Ahmadabad te sluiten uitgevoerd, maar de resident kon door de regentijd nog niet terugkeren. fol. 39 Het geringe belang van het kantoor te Broach is aangegeven in de marginale beantwoording van de brief uit Nederland van 8 oktober 1759, die bij de brief uit Surat van 10 december 1760 was gevoegd. Het was niet aan onoplettendheid van de Hoge Regering te wijten dat in 1758 geweren als onverkoopbaar waren teruggezonden. De baas van de wapenkamer had bericht hoeveel geweren en andere goederen uit zijn voorraden ongebruikt waren. Op 10 december 1756 was ook besloten een gedeelte daarvan voor verkoop naar de Westerkwartieren te zenden. Die geweren zijn naar Surat gezonden. Heren XVII schreven dat het voor een ordelijk bestuur op de uitvoering en toezicht op de ondergeschikte dienaren aankomt. De directeur te Surat, Jan Drabbe, fol. 40 zal zeker ijver en toewijding tonen en maatregelen die zijn voorgangers hebben genomen, instandhouden. Daarom kreeg hij op zijn verzoek bij besluit van 30 juli de rang van directeur. Heren XVII berichtten dat het wegen van de kisten met specerijen bij ontvangst en verscheping, in het bijzonder voor de kruidnagels, nog niet erg tegen fraude helpt. De inpakkers en overbrengers van de kisten kunnen bij een afwijkend bruto gewicht bij ontvangst en verscheping nog niet van hun verantwoordelijkheid ontslagen worden. Het bevel van 23 juni aan de kantoren in het westen om, onverminderd de voorschriften van 22 mei 1760 voor tekorten op de specerijen, deze buiten de kisten op bruto- en nettogewicht te controleren, zal zeker een goede maatregel tegen fraude zijn. Daarna moeten ze weer in de kisten gepakt worden, die dan verzegeld aan de pakhuismeester moeten worden overgedragen. fol. 41 
Zo zijn fraude en onenigheid tussen de gezaghebbers van de schepen en de pakhuismeester te voorkomen. De nadelige gevolgen van het overmeesteren van Surat door de Engelsen en de daarmee samenhangende bevelen die aan het kantoor te Surat zijn gegeven, werden reeds gerapporteerd. Overeenkomstig het besluit van 6 februari 1759 had de Hoge Regering noch tijd, noch gelegenheid gehad om over de instructie door Louis Taillefert voor een betere administratie van de justitie in de buitenkantoren een evenwichtig oordeel te geven. Daarin is geen verandering gekomen. De goedkeuring door Heren XVII van de instructie, die al op 31 oktober 1759 naar Nederland is gezonden, wordt afgewacht. 
Mokka Het rapport over de goederen die in april 1755 met de Bloemendaal uit Surat naar Mokka zijn gezonden, is nog niet ontvangen. Het is van het kantoor Surat geëist fol. 42 en zal, zodra het is ontvangen, worden opgezonden. Perzië Zoals in de brief van 25 april 1760 reeds werd bericht, is kapitein Wolphert Abraham Brahe, die wegens plichtverzuim op Diwel Chindi werd vervolgd, door de Raad van Justitie vrijgesproken met vergoeding van zijn kosten. Kharg Heren XVII spraken met recht bevreemding uit over de geregelde vaart van vreemde handelaren op Kharg.) 
Dese is ons al lang bedenkelijk toegescheenen, te meer nadat dit jaar bij de vandaar ontfangene lijst der vreemde vaartuygen gebleken was dat in den tijd van maar vijf maanden ten dien eylande aan geweest sijn dertien schepen en vaartuygen, beladen met 1600 packen Bengaalse en Souratse lijwaten, buyten eene onbepaalde quantiteyt manufacturen en andere waren. Ten desen opzigte dient men egter in aanmerking te neemen dat de vreemde negotieanten niet wel in 't geheel van dit eyland kunnen geweerd worden, wil men den verkoop van 's Compagnies koopmansz. niet grotendeels den bodem inslaan. Want genoegsaam al hetgene 's Compagnies schepen daar aanbrengen, word door diergelijke vreemde kooplieden naar den vasten wal, of daar omstreeks leggende eylanden, vervoerd en verkogt, of tegen 's lands producten verruyld. En 'tgene de inwoners van Karreek zelve, die ternaauwernood 2400 in getal sijn, tot hun gebruyk kopen verdient weynig of gene opmerking. 
Mocht het afwijzen van vreemde kooplieden voor de Compagnie schadelijk zijn, dan mogen zij worden toegelaten onder een tol bij in- en uitvoer van 5 %, waarvan de inning verpacht moet worden. Overeenkomstig het bevel van Heren XVII is opgedragen om een lijst van Armeense christenen en van de bezoekers van de Griekse-orthodoxe, zowel als van de roomse kerkelijke plechtigheden, onder vermelding van de orde waartoe de priesters behoren, op te maken. Als deze ontvangen is, zullen de overwegingen betreffende de tolerantie, die de residenten zonder toestemming aan de roomse en Griekse-othodoxe kerk verlenen, bericht worden. Van degenen die deze toestemming verleenden, zal zekerheid worden gevraagd voor de kosten die voor de kerkgebouwen gemaakt zijn. fol. 44 Mochten Heren XVII geen toestemming voor deze tolerantie verlenen, dan kunnen ze op deze personen verhaald worden. Het bijgaande bericht van de visitateur-generaal, ingediend bij de vergadering van 25 augustus, laat zien dat Kharg sinds de oprichting vanaf 1 september 1753 tot het einde van augustus 1760 aan inkomsten ƒ 1. 047. 039 heeft opgebracht bij uitgaven tot ƒ 630. 181, zodat de winsten in zeven jaar ƒ 416. 858 bedroegen, of gemiddeld per jaar ƒ 59. 551. Dit kantoor zal in het vervolg voordeliger zijn, want de uitgaven zijn nu aanmerkelijk lager dan direct na de oprichting. 
Batavia De Hoge Regering is niet in staat het bevel van Heren XVII uit te voeren om ambassadeur Elbert baron de Hochepied voldoening te geven in zijn eis ten opzichte van opperkoopman Tido Frederik van Kniphausen. Wat De Hochepied aan Van Kniphausen leende kan niet teruggevorderd worden, omdat hij, volgens zijn gemachtigden, zonder iets achter te laten al een jaar geleden is gerepatrieerd. Uit de apologie van Van Kniphausen, die in 1758 direct van Kharg over land en over zee met de Huis te Manpad is verstuurd, kan blijken fol. 45 in hoeverre de eis van De Hochepied gefundeerd is. Er zal goed op de kwaliteit van het zoute vlees en spek gelet worden. Sinds 1758 zijn er geen klachten meer over het aangevoerde vlees of spek geweest. Hoewel Heren XVII kritiek hadden op het besluit van 4 april 1758 om 20. 000 rsd om te wisselen voor duiten, moest deze transactie wel geschieden aangezien de bevolking veel schade leed door de grote hoeveelheid duiten die in omloop waren. Hoewel de uitgifte van duiten uit de kas van de Compagnie gestaakt was, werd bij inwisseling van groot geld voor duiten nog 12 à 15 % verlies geleden. De Compagnie had geen nadeel bij de opkoop van duiten geleden, omdat de aanbieder 10 % opgeld moest betalen. Aan de andere kant was het krediet van die koperen munt hersteld, want volgens een rapport van gecommitteerden, fol. 46 en uit het besluit van 2 mei 1758, blijkt dat binnen een maand de inwisseling praktisch stilstond. Het is echter de bakkers toen toegestaan de helft van de tarwe die ze van de Compagnie kochten, met een opgeld van 10 %, waarvan de tweede kassier 2 % krijgt, in duiten te voldoen, omdat het te hard was van hen betaling in zilvergeld te eisen. Zij worden door de bevolking bijna met niets anders dan duiten betaald, die zij met groot verlies voor zilvergeld zouden moeten inwisselen. Doordat de uitgifte van duiten uit de kas van de Compagnie niet is hervat, is het restant per eind september tot ƒ 443. 257 gestegen zonder uitzicht op vermindering. De Hoge Regering gaat niet meer in op het verwijt dat door het accepteren van ropia's te Surat op wissel tegen 30 stuivers de winst op de wissel weer verloren gaat, aangezien ze later met verlies in Coromandel en Bengalen verkocht moesten worden. Immers, zoals in april 1760 werd bericht, is bij resolutie van 8 januari 1760 besloten om de ropia zonder onderscheid op 27 stuivers te stellen.) 
Egter moeten wij ten opzigte van de waarde der Souratsche ropijen in Bengale nog met één woord aanmerken dat deselve in 't voorleden jaar, schoon toen al eene 
aanmerkelijke partij versonden is, omgezet sijn de 105 1/2 tegen 100 sicca's, 'twelk op ƒ 1, 9, 13 23/32 het 
stuk uytkomt, en een verlies geeft van slegts 7/16 procent, terwijl 't bhaar zilver volgens de jongste rendementen van 1 3/8 tot 3 9/16 ten hondert verlooren heeft. 
Ten aansien van 't ongenoegen 'twelk de excessive sommen aan assignatiën bij U Wel Ed. Hoogachtb. tot ons bijsonder leedweesen veroorzaakt hebben, vinden wij ons verplicht in consideratie te geven dat, hoezeer die importante remisen omtrent de betaling in Nederland eenige belemmering moeten gegeven hebben, het egter niet geraden schijnt derselver bedragen, ingevolge het aangehaalde bij vaderlandsche missive van den 17 e november 1738, op 9 tonnen 's jaars te bepalen. Want hierdoor soude men den particulieren, welke hunne penningen in Europa begeren te hebben, eene deure openen om zig in Bengale, Souratte, of elders, van 't canaal der Engelschen, of andere vreemde natiën te bedienen. En tot afsnijding van die verkeerde wegen hebben wij geen ander middel weten uyt te denken, dan een ieder de vrijheid te laten sijn geld door 't canaal van de Nederlandsche Compagnie te remitteeren. 
Heren XVII zullen wel spoedig bericht ontvangen over het bedrag aan assignaties en de bestelling van geld wordt eraan aangepast. fol. 48 Alle gelden zullen geaccepteerd worden, mits ze, zoals werd bevolen, worden voldaan in Nederlandse dukatons te rekenen op 72 stuiver. De koop van wissels bestemd voor de eerste, zowel als de tweede bezending moet voor 15 september worden aangemeld bij de directeur-generaal en storting dient voor de eerste schepen uiterlijk op 15 oktober te geschieden en voor de januari schepen uiterlijk 15 december. Met het naschip worden geen assignaties verzonden. Bij de bestelling van geld in oktober wordt met de gelden die op assignatie zullen worden ontvangen, rekening gehouden. De grootkassier zal de ontvangsten aan dukatons bijhouden en aangeven waaraan ze zijn besteed en ook wanneer zij van 72 op 78 stuiver zijn gesteld. fol. 49 De maatregelen die zijn goedgekeurd, worden niet veranderd zonder voorkennis. Op 10 maart is besloten om in plaats van de te ontvangen ijzeren blokken, keistenen als ballast te gebruiken. Bij bericht van 11 augustus van de opperequipagemeester en tien deskundige zeeofficieren is het gewicht bepaald) 
voor een schip van 150 voeten, met thee op vragt beladen, op 225. 000 lb. kostende ƒ 567, -, -voor een diergelijk schip met coffij, specerijen, pakken, enz. 100. 000 lb. ,, ƒ 252, -, -voor een van 140 of 136 voeten met thee gevuld op 185. 000 lb. ,, ƒ 466, 4, -voor één van die charter, 'twelk andere lading vervoert, op 70. 000 lb. ,, ƒ 176, 8, - Fol. 49v. Dit besluit wordt hopelijk goedgekeurd, want er is gebrek aan salpeter voor ballast van de retourschepen, waarvan het restant eind juli 250. 000 lb, of maar een jaar lang werken van de kruitmolens, is. Heren XVII verklaarden geen oordeel te hebben over de inwisseling in 1758 van Spaanse realen tegen ƒ 318, 12,-, of ƒ 321, 2,- de honderd stuks. fol. 50 Daarvoor zijn, hoewel ze nu goedkoper zijn, dukatons gebruikt tegen 78 stuivers het stuk, die nodig waren voor de peperhandel, waarop een goede winst gemaakt kon worden. Zo is geen verlies geleden, omdat de reaal op de peperkantoren tegen 64 stuivers, of ƒ 320,- de honderd, wordt uitgegeven. Aangezien, tot leedwezen van de Hoge Regering, de verkoop van de Huigenwaard is afgekeurd, is besloten voortaan geen schepen meer aan particulieren te verkopen. Vreemde schepen zullen overeenkomstig de opdracht bij uitzondering toegelaten worden en men zal weinig toegeeflijk zijn in de verkoop van hun lading. De verkoop van enige kleinigheden voor de inkoop van voedsel en uitrusting is hun slechts toegestaan, als het echt niet geweigerd kon worden. Er zouden geen vreemde schepen op de rede van Batavia moeten verschijnen. fol. 51 Er zal slechts ten behoeve van de koning van Spanje oorlogstuig worden verkocht, als dat zonder onheus gedrag niet te vermijden valt. Het bevel dit af te wimpelen met het argument dat men het zelf nodig heeft, zal nauwlettend opgevolgd worden. Uit wat daarover onder Surat werd vemeld, blijkt dat er scherp wordt gelet op ondergewicht bij specerijen. Aangezien deze bij naweging aan boord slechts een 1/2 1 3/5 en 3/4 bedroegen, zijn bij besluit van 27oktober 1758 onderwichten in dat jaar van 259 lb op 50. 000 lb kruidnagels, van 964 lb op 55. 991 lb peper, en van 336 lb op een tweede partij peper van 45. 167 lb slechts genoteerd. Het wegen aan boord is door het deinen van het schip altijd onnauwkeurig en het geringe verschil rechtvaardigt geen verdenking. Daarom worden zulke onderwichten niet van verdiensten afgeschreven. De overwegingen over het toenemen van het Indisch kapitaal zijn van meer belang. Dat is geen verbetering, als het ten koste van de situatie van de Compagnie in Europa gaat. fol. 52 Vermindering van de uitgaven in Azië is de enige remedie. Tot nu toe hebben de geringe tijd en de drukte het onmogelijk gemaakt hierover te rapporteren, maar de gouverneur-generaal zal in het komende voorjaar, op basis van zijn beperkte kennis en ervaring betreffende Batavia, Java, Bantam en Cheribon, een plan voor verbetering opstellen en dat, na behandeling door de Hoge Regering, ter goedkeuring toezenden. De overige leden zullen hetzelfde doen betreffende de kantoren die zij behandelen. Om Heren XVII in staat te stellen de betrouwbaarheid van de apologie van opperkoopman Jean Simeon Elin na te gaan, is commandeur Christiaan Lodewijk Senff opgedragen om, aan de hand van een extract uit de brief van Heren XVII, zijn belangen tegenover Elins verantwoording op te zenden. Deze worden dan doorgezonden, fol. 53 zoals nu gebeurt met stukken die in 1759 helemaal niet of slecht zijn overgekomen. Tenslotte wordt ingegaan op de opmerkingen van Heren XVII over de netelige omstandigheden in Azië en de inbreuken van concurrenten op de wettig verkregen rechten van de Compagnie daar. Het is duidelijk dat er door de afgelegenheid van kantoren en het daardoor veroorzaakte tijdsverloop geen duidelijke bevelen mogelijk zijn. Het stemt tevreden dat de maatregelen van het geheime besluit van 15 januari 1759 zijn goedgekeurd. De aanbevelingen in de brief van 10 oktober 1758 betreffende Sumatra's Westkust zullen niet uit het oog verloren worden. Om misverstand met vreemde Europese mogendheden te vermijden, zullen de rechten en bezittingen van de Compagnie met passende middelen fol. 54 krachtig beschermd worden.) 
Maar zullen wij hiertoe in staat sijn, zal U Wel Ed. Hoogachtb. tijdige voorsiening ons met de daartoe onontbeerlijke middelen dienen te adsisteeren. Welke thans des te noodzakelijker sijn geworden, nu de zorgelijke omstandigheeden, waarin 's Compagnies belangen genoegsaam alomme in gewikkeld waren, wel verre van te verbeteren, zedert merkelijk verslimmerd sijn, en men meer dan te veel redenen heeft om te geloven dat het oog onser mededingeren, sowel op onse oostersche als op de westersche conquesten, namelijk op Ceylon en één der oostersche comptoiren, gevestigd is. Hoe sij, éénmaal eene vasten voet krijgende, daar weder uyt te drijven waren, soude de tijd leeren. Maar wij durven U Wel Ed. Hoogachtb. wel vooraf verzekeren dat daartoe dan sonder eene formidable macht, en verregaande verwijdering, weynig apparentie zoude sijn. 
Het is met den allergrootsten grond dat wij onse vorige en so menigmaal herhaalde instantiën, om eene buytengewoone uytzending van schepen, volks en oorlogstuyg bij U Wel Ed. Hoogachtb. op het nadruckelijkste vernieuwen, met ernstige bede van niet verantwoordelijk gesteld te mogen worden voor de noodlottige gevolgen, die eene contrarie of niet tijdige schikking veelligt konde naar haar sleepen. Jaaren agteréén hebben wij reeds de vrijheyd genomen onsen in allen opzigte magteloosen staat, en het daaruyt te dugten gevaar, met de aller levendigste coleuren af te schilderen. En egter zien wij tot onse innigste smerte dat de voorgebragte redenen dien ingang, welken wij daarvan met grond verwagten, niet gevonden hebben. 
Om maar niet te spreken van het ontbreken van de drie Amsterdamse schepen van 1759/60, noch van het late vertrek van de kermisschepen van 1760. Men doet zijn beklag over het gebrek aan manschappen voor de meeste van de nu uitkomende schepen. Uit de brief van 15 oktober 1760 blijkt dat de bemanning van de vloot van 1760/61 op dezelfde manier was bepaald om grote sterfte wegens te veel volk te voorkomen. Meer volk was gezien de netelige omstandigheden en het gebrek daaraan wenselijk geweest. De ondervinding leert dat een talrijke bemanning geen oorzaak van ziekte en sterfte is, als de bevoorrading deugdelijk is en de gezagvoerders goed op het voedsel en een gezonde lucht aan boord letten. Dan kunnen schepen van 150 voet fol. 56 zonder vrees voor sterfte met 380 of 400 koppen, en die van 136 of 140 voet met 80 of 90 koppen minder bemand worden. Heren XVII wordt verzocht erop te letten dat er geen besmette of ongezonde mensen aan boord gaan. Dat gebeurt maar al te vaak wel. Heren XVII gaf de kamers toestemming de schepen maar met de helft aan zeevarenden te bemannen, waarom voor de zeevaart maar van militairen gebruik gemaakt moet worden, liever dan van dure moslim matrozen en inlandse soldaten, die respectievelijk ƒ 11, 19, 6 en ƒ 11, 13, 6 per maand aan gage, kostgeld en rantsoenen kosten. Het is bekend hoeveel vertrouwen er in hen, vergeleken met Europese matrozen en soldaten, te stellen is. Als de inlandse soldaten door langdurige dienst geoefend zijn in het gebruik van de wapenen dan kunnen zij bij onlusten gevaarlijk worden. Het is gunstig dat de kamers 25 of 30 koppen aan bemanning boven het normale aantal mogen aannemen fol. 57 en dat ze schepen spoedig en boven het vastgestelde aantal mogen uitzenden. Het zou wenselijk geweest zijn dat het goede resultaat daarvan reeds was gebleken, daar er nu tot het midden van augustus slechts vier schepen van de recente uitrusting met 1004 koppen zijn aangekomen. Momenteel is er van de 1600 man waaruit de twee bataljons van het garnizoen te Batavia zouden moeten bestaan, nauwelijks voor de helft voorzien en op de schepen op de rede te Batavia konden er per schip maar 50 zeevarenden, de jongens, eigenlijk kinderen, meegerekend, geplaatst worden. Nu zijn er tien schepen op de rede, waarmee 2251 zeevarenden, soldaten en ambachtslieden zijn aangevoerd. Dit helpt weinig voor het opheffen van het tekort. De Ceylonse schepen konden maar van een beperkt aantal zeelieden en vrijwel bijna geen Europese soldaten voorzien worden. De nood dwong om wijdlopig te zijn over de huidige machteloosheid. Er is te Batavia een groot garnizoen nodig fol. 58 om onlusten in de kiem te smoren. Nu moet men met de armen over elkaar toezien hoe de eerbied voor de Compagnie afneemt. Heren XVII merkten op dat de werkelijke uitgaven en inkomsten 
in de Indische negotieboeken slecht te vinden zijn. De uitgaven voor schepen staan in de generale Indische staatrekening onder de generale scheepsonkosten en ongelden, zowel als in de Bataviase negotieboeken onder equipage van schepen.) 
Daarentegen kan de onvolmaaktheyd van de staatrekeningen omtrent het articul der zoldijen geensints ontkend worden, dewijl men de in Nederland betaald wordende gagiën nooyt daarbij bekend steld. Wij souden, ter wegneminge van dit gebrek en in opvolging van het door U Wel Ed. Hoogachtb. aangeschrevene, die wel bij eene afzonderlijke post hebben doen brengen, in soverre de overgemaakt werdende zoldijreekening betreft. Maar daar tegens quam in aanmerking dat de licentiën tot overmaking van verdiende gagiën eerst in 't najaar, even voor het vertrek der eerste of tweede retourbesendinge, van tijd tot tijd versogt worden en dat men dus bij de staatreekening, die bijvoorbeeld onder ult. augustus jongstleeden gesloten is, eerst de overgemaakte zoldijen van 't vorige boekjaar soude kunnen bekend stellen, 'twelk de opgave der eygenjarige lasten weder onvolmaakt liet. 
Daarom is afgezien van het noteren van overgemaakte soldijen in de staatrekeningen, maar aan het opperhoofd van het Bataviase soldijkantoor is, conform de tweede opdracht van Heren XVII, bevolen daarvan bij iedere retourzending een lijst naar Nederland te sturen. De directeur-generaal zal na 15 oktober geen vergunning voor overmaking van soldijgelden met de eerste bezending meer verlenen en na 15 december niet meer met de tweede. Vergunningen voor het naschip worden niet meer verleend. In de winstrekening worden Nederlandse waren bij inkoop in Nederlandse specie en bij verkoop in Indische genoteerd. Als het eenvoudig was zouden goederen uit Nederland in Indisch geld zijn genoteerd met de inkoopsprijs in Nederland binnen de lijn, fol. 60 maar uit voorzichtigheid en om verwarring te voorkomen is de opperkooplieden van het kasteel te Batavia met de visitateur-generaal en de boekhouder-generaal verzocht hierover eerst advies te geven. Hiervoor hebben ze een extract uit de brief van Heren XVII gekregen. Hun advies zal zo snel mogelijk aan Heren XVII worden toegezonden. Om de winsten beter te berekenen hadden Heren XVII voorgesteld om alle goederen met een bedrag te belasten, hetzij door verhoging van de inkoopsprijs, hetzij door vermindering van de verkoopsprijs in verhouding tot de hoeveelheid, de vracht, het risico van vervoer over zee, de afstand tussen de plaatsen en overige relevante zaken.) 
De wezendlijkheyd deser berekeninge willen wij in genen deele tegen spreeken. Wij bekennen ook gaarne dat de nagulen, noten, en foelij niet op 8, 4 of 12 stuyvers 't pond, soals de aanreekening respectivelijk geschied, te staan komen, maar waarlijk veel hoger, indien men, gelijk de heer generaal Mossel L. G. in sijne bedenkingen over den intrinsiquen staat van de Compagnie gedaan heeft, de lasten der specerij gevende comptoiren en de vragt van scheepen (schoon dese egter vrij hoog genomen sijn) ten laste van den inkoopsprijsz brengt. Maar wij hebben niettemin alvorens aan U Wel Ed. Hoogachtb. doorzigtig oordeel willen voorstellen, of zulks omtrent de specerijen, en zelfs omtrent alle andere articulen, wel raadsaam zij. In de verhoging van den inkoop der specerijen dunkt ons geen de minste noodzakelijkheyd te sijn en de verlaging van den verkoopsprijs zoude geen geringe belemmering geven, dewijl die, volgens de voorgestelde schicking naar de distantie van de plaatsen werwaards de versending geschied, geschat wordende, een verschil in de prijzen soude veroorzaaken, waarvoor men zig, ter voorkominge van onvermijdelijke verwarringen, in vroegere en ook in dese dagen, altoos zorgvuldig gewagt heeft. 
Dit is in overeenstemming met de brief van Heren XVII van 15 september 1730, waarin het besluit van de Hoge Regering van 15 juni 1728 om specerijen in de Westerkwartieren voor verschillende prijzen te verkopen werd afgekeurd en opgedragen gelijke prijzen te bedingen. Er zullen voor de specerijen en andere handelswaren geen nieuwigheden worden ingevoerd, omdat er zonder voordeel te geven fol. 62 maar verwarring van te 
duchten valt. Er is wel aan genoemde opperkooplieden, visitateur- en boekhouder-generaal opgedragen te rapporteren hoe deze berekening in de negotieboeken of de rendementen kan geschieden, om zoveel mogelijk aan de wens van Heren XVII te voldoen. Het bericht dat het aan particulieren is toegestaan om op vracht diamanten naar Nederland te zenden tegen 1 % in plaats van 3 % is op 7 juli, de dag na ontvangst, bekendgemaakt. Tegelijk is afgekondigd dat de recognitie voor thee op vracht van 40 % tot 50 % is verhoogd en dat voor thee met een prijs onder 20 stuivers, 10 stuivers in plaats van 8 stuivers het pond voldaan moet worden. Op 14 juli voerden de geïnteresseerden in deze handel aan dat zij, in de veronderstelling dat de voorwaarden niet gewijzigd zouden worden, in april en mei aanzienlijke partijen van de Chinese jonken hadden ingekocht. Hoewel met de Gustaaf Willem, die in september uit Zeeland was vertrokken, nog geen enkel gerucht over een hogere recognitie was vernomen, was die nu tot hun verdriet door aanplakbiljetten bekendgemaakt. fol. 63 Wegens de lage prijzen in Nederland zouden vele handelaren geruïneerd worden. Zij vroegen of de thee voor deze keer nog voor de vorige recognitie van 40 % zou kunnen worden aangenomen. Dit verzoek is niet ingewilligd, maar de Hoge Regering stuurt het wel door en ondersteunt het. Het is immers juist dat de thee eerder dan deze hogere recognitie werd afgekondigd, is ingekocht en ze kan alleen maar naar Nederland verzonden worden. De verscheping van thee door particulieren benadeelt de Compagnie niet. Ze ontvangt er aanzienlijke vrachtlonen voor en verscheidene ingezetenen van de verarmde kolonie vinden in de verscheping een bestaan. De handel met de Chinese jonken levert de Compagnie tolgelden op. Als de recognitie zo hoog blijft, dan gaat deze handel geheel te gronde. fol. 64 Velen van de welvarendste burgers zullen een bron van inkomsten missen. De Chinezen, die dit jaar met twaalf jonken thee aanvoerden, zullen zich wel wachten dit te herhalen. Arme lieden die detailhandel in Chinese waren bedrijven, zullen een middel van bestaan missen. Wanneer de tollen verminderen, zal de verpachting van de in- en uitvoerrechten, die dit jaar ƒ 330. 336, ofwel ƒ 50. 400 meer dan het voorafgaande jaar, opbracht, lager uitvallen. Er wordt op vertrouwd dat deze en nog andere argumenten, waaraan kortheidshalve voorbij wordt gegaan, Heren XVII zullen bewegen om de verhoging van de recognitie in te trekken. Het is de handelaren vergund om onder borgstelling 8 stuivers per pond voor thee met een prijs lager dan 20 stuivers te betalen, en 40 % voor de fijnere soorten, onder de voorwaarde dat hun Nederlandse correspondenten de hogere recognitie onverwijld zullen voldoen, fol. 65 indien Heren XVII het verzoekschrift tot intrekking van de verhoging onverhoopt zouden afwijzen.) 
Dog wij keeren weder tot den inhoud van U Wel Ed. Hoogachtb. missive, welker ordre om de kombuysen, 'tsij onder de bak, 'tsij tusschendeks te laten, soals die bij het vertrek van de scheepen uyt Nederland geplaatst sijn, aan den opperequipagiemeester ter prompte observantie is aanbevolen. En dus ook de zorg dat op de retourbodems, welker combuyzen tusschendeks sijn, het grote en 't koksluyk, ingevolge U Wel Ed. Hoogachtb. ordre, niet toegekalfaat, maar eenige peperzakken tusschen twee ligte schotjes van één der voornoemde luyken tot onder de combuys geplaatst worden. De scheepsoverheeden sijn ook bij eene expresse ordre, waarmede hunne instructie g'amplieerd is, gelast die zakken nu en dan gedurende de reyze te bezigtigen, ter ontdekkinge of er ook eenige blijken van doorbranding of lekkasie te bespeuren sijn, en bij toelating van weer of wind en bij heete dagen gezegde luyken, somede die van de provisiekamers, open te zetten om daardoor eene onverhoopte broeijing tijdig te ontdekken en de gevaarlijke gevolgen daarvan tegen te gaan. 
De instructies voor de bevordering van de gezondheid aan boord zijn met genoegen gelezen. Onder andere krijgen de scheepschirurgijns een lijst mee van de middelen ter verkwikking en lafenis. Op de bestemming moeten ze die verantwoorden. fol. 66 Het hoofd van de chirurgijns in Batavia en de dienaren op Ceylon en te Bengalen werd opgedragen bij aankomst van een schip na te gaan of de middelen gebruikt zijn volgens bedoeling. De betreffende rapporten zullen naar Nederland gestuurd worden. De opperequipagemeester 
werd bevolen in de scheepsjournalen na te gaan of het bevel voor het gebruik van de ventilator was opgevolgd. Bij nalatigheid moet hij direct de vastgestelde straf toepassen. Voor de tweede bezending zal hij daarvan verslag doen, wat dan aan Heren XVII wordt toegezonden. Het stempelen van de Nederlandse gekartelde dukaten is, anders dan Heren XVII veronderstellen, slechts ten voordele van de Compagnie geschied. Conform het bevel is de stempeling gestaakt en zijn de stempels vernietigd. fol. 67 Als bijlage gaat een rapport over deze stempeling van de raad extraordinaris Huijbert Willem van Bazel mee. Sinds 1753, toen Van Bazel commissaris van de stempeling werd, zijn er 257. 808 dukaten gestempeld t. w. v. ƒ 1. 350. 757, waarop ƒ 350. 775 is ontvangen. De dag van stempeling kan niet vermeld worden, doordat slechts mondeling rapport aan wijlen gouverneur-generaal Jacob Mossel werd gedaan. De grootkassier kreeg opdracht vanaf het lopende boekjaar een rekening-courant van het stempelen bij te houden. Deze zal naar Nederland gezonden worden. Het verbod om Nederlandse dukaten in te wisselen, of Nederlandse specie door stempeling op te waarderen, zal opgevolgd worden. Wel vroeg men zich af of de volgens plakkaat van 31 december 1753 en 8 januari 1760 gestempelde gekartelde Hollandse dukaten, waarvan de koers op ƒ 6, 12,- is bepaald, fol. 68 in de kolonie zouden moeten rouleren, dan wel uitsluitend voor de textielkantoren zouden moeten worden aangehouden. Moet in het eerste geval de koers niet verhoogd worden, aangezien de dukaten, behalve de gestempelde, tot die tijd tegen ƒ 5, 8,- in omloop waren? De gouverneur-generaal betoogde in een schriftelijk stuk in de vergadering van 17 augustus dat het het meest passend is de ongestempelde gekartelde dukaten met de gestempelde op ƒ 6, 12,- te stellen.) 
1. Om daardoor soveel mogelijk den uytvoer te beletten en die gouden munt, die geene besnoeing onderworpen is, evenals de gecartelde dukatons, als eene standpenning hier te houden. 
2. Omdat de Compagnie door dese verhoging der ongestempelde ducaaten, sonder eenig nadeel voor haar of voor particulieren, eene aanzienlijke winst genieten soude. 
3. Omdat, mits de lage markt van 't goud in Bengale, het senden van ducaaten groot nadeel soude geven, die ook op Chormandel zedert 1755/6 voor niet méér dan ƒ 5, 12,- ieder hebben kunnen verkogt worden. 
Tegelijk vertoonde de eerstgetekende dat de winst, die particulieren dan ook op hunne uytbrengende ducaaten zouden behaalen, geen reden konde uytmaken om de Compagnie van dit voordeel te ontzetten en den uytvoer dier munt, welke zelfs tegen 21 schellingen gretig ingewisseld word, te faciliteeren; dat ook die winst ('tsij men hier geld in cas telle om daarvoor ducaaten te laten uytkoomen, 'sij men, penningen in 't vaderland hebbende, die in sodanige gouden speciën late uytkomen) volgens eene beredeneerde koopmansreekening so gering word dat mogelijk niemand zig daarom aan 't gevaar van confiscatie bij agterhaling soude blootstellen. 
Conform dit voorstel is besloten alle gestempelde of ongestempelde gekartelde Hollandse dukaten tegen ƒ 6, 12,- in omloop te laten zijn. De bevolking, die de gestempelde voor die prijs heeft geaccepteerd, zal geen bezwaar maken tegen dezelfde koers van de ongestempelde, immers in de brief van 15 oktober is slechts verboden om Nederlandse muntspecie door stempelen enigszins in koers te verhogen. Stempelen is een daad van soevereiniteit en werd daarom afgewezen. Op dit besluit verwacht de Hoge Regering goedkeuring, temeer daar de verhoging van gekartelde dukaten tot 80 stuivers Heren XVII niet mishaagd heeft. De officieren van justitie, speciaal de waterfiscaal, is bevolen scherp te waken tegen het door particulieren uit winzucht invoeren van deze munt uit Nederland. fol. 70 Verzocht wordt om het verbod uit 1738 op uitvoer vanuit Nederland van alle gemunte specie, in het bijzonder van dukatons en dukaten, te vernieuwen. De Raad van Justitie, de advocaat-fiscaal en de curator ad lites zijn in kennis gesteld van het akkoord met mr. Adriaan Isaak Valckenier over de nalatenschap van de gewezen gouverneur-generaal Adriaan Valckenier. Aan de curator ad lites is als opperhoofd van het soldijkantoor bevolen de opbrengst van die boedel in 
de soldijboeken op te nemen, over de uitvoering vandaar te rapporteren en de fouten, zoals die in de overgezonden soldijmemorie zijn aangeduid, te herstellen. Bij de retouren wordt er op gelet dat de kamer van Amsterdam de helft van de goederen krijgt toebedeeld. De opperkooplieden van het kasteel te Batavia toonden in hun bericht van 30 september 1761 aan dat het onmogelijk was om dit jaar de opdracht van Heren XVII om 300. 000 lb koffie en eveneens 300. 000 lb peper boven zijn aandeel aan de kamer van Amsterdam te zenden, uit te voeren, omdat de Ceylonse en Bengaalse retourschepen reeds vertrokken waren, toen dit bevel werd ontvangen. fol. 71 De directeuren van de Franse compagnie eisten schadeloosstelling voor het wegnemen door de Engelsen binnen het bereik van de kanonnen van Nagapattinam van de brigantijn Le Rubis. Wegens zijn overlijden kon de opdracht om gouverneur Steven Vermont ter verantwoording te roepen niet uitgevoerd worden.) 
Maar is egter ordre gesteld dat uyt sijnen boedel, die volgens de opgave der executeuren bedraagt ƒ 130. 871, tot nadere ordre niets afgegeven worde, behalven alleen ƒ 21. 324, 10,-, soveel de volmachten van den E. Vermond, de heeren Adrianus Canter Visscher en Jan Coningh, tot uitkoop van hunnen principaal uyt 't burger-weeshuys te Amsterdam, uyt de penningen van den heere generaal Mossel Z. G. genegotieerd hadden en waarvan een wissel getrokken was, tot welker afbetaling ter sessie van den 1 e deser verlof verleend is, op speciaal versoek van de executeurs in den boedel van wijlen Sijne Excellentie. 
Het antwoord van de Franse directeuren op de eis van schadeloosstelling van Heren XVII is pas op 15 september jl. met de Huis ten Donk ontvangen. Wegens grote drukte kon er nog niet met de nu vertrekkende retourschepen op geantwoord worden. Het zal bij eerste gelegenheid geschieden. Betreffende de fatale gebeurtenissen met de Engelsen in Bengalen wordt verwezen naar de aparte brief van fol. 72 25 april 1760 naar Nederland, naar de overgezonden papieren en naar het verbaal van wat tussen de wederzijdse dienaren passeerde. Een commentaar in de marge op het Engelse verhaal, gevoegd bij de memorie van de Engelse gezant Jorke, gaat nu als bijlage mee. Waarschijnlijk hebben de Engelsen 3625 lb kruidnagels die de Pitt en Holdernes in Engeland aangevoerd hebben, ergens op een afgelegen plaats in de Molukken bemachtigd. De brief die onderschept werd over de reis van de Pitt via de oostelijke eilanden naar China en die als bijlage bij de aparte brief van 25 april 1760 werd gevoegd, versterkt de indruk dat de Engelsen daar rondzwerven. Een aparte brief uit Ambon van 24 mei berichtte dat de Engelsen zich op Salawati, behorend onder de koning van Tidore, vestigden. fol. 73 Reynier de Klerk en Jan Elias van Mijlendonk kregen bij geheime resolutie van 19 juni opdracht de wettige rechten van de Compagnie en onwettigheid van indringers daar of elders te onderzoeken. Na indiening van hun verslag zal er een besluit over genomen worden. Het krijgt voortdurend alle aandacht dat de specerijen buiten vreemde handen blijven. Hiervoor is krachtdadige versterking nodig, want van de ondernemende Engelsen is slechts nadeel te duchten. De resident van Djambi berichtte in zijn brief van 12 juni dat men een Engels schip had verhinderd de rivier daar binnen te dringen. Uit de bijgevoegde resolutie van de weesmeesters blijkt dat het verzoek van mr. Caspar Balthazar Doll van Ouwrik in december zal worden ingewilligd. Als een rekest van Willem Beens, als gemachtigde van Willem Camerling, fol. 74 is ontvangen, zal het behandeld worden. In de marge: verzoeker vond na verkregen toestemming verzending niet meer nodig. Get. A. v. Son. Bij brief van de presidiale kamer van Zeeland van 28 november 1760 is bevolen de ongelukkige expeditie naar Bengalen te onderzoeken. Naast wat op 14 augustus 1760 is besloten, zal, conform het besluit van 9 juli 1761, van oud-directeur Adriaan Bisdom en secunde George Lodewijk Vernet schadeloosstelling geëist worden voor ropia's 75. 428, die zij als gepretendeerde schadevergoeding aan de Engelsen moesten betalen. Louis Taillefert, 
die de Bengaalse kwestie onderzocht, verklaarde in een aparte brief van 4 december 1760 dat deze twee, en niet de hele raad te Hooghly, hiervoor verantwoordelijk waren. Op grond van een bericht van de visitateur-generaal is bij resolutie van 4 en 11 september besloten om van de exorbitante kosten van de expeditie van ƒ 450. 917 provisioneel ƒ 13. 897 door de dienaren te Bengalen te laten vergoeden. Men wacht de besluiten van Heren XVII naar aanleiding van de slechte uitslag van de expeditie en het gedrag van de dienaren af.) 
Moetende voor 't overige ten opzigte van de herstelling onser gekrenkte voorregten, welke de presidiale kamer ons gelast heeft bij het Indostansche hof te bewerken, tot ons gevoelig leedwesen melden dat daartoe, solang de Engelschen het spel daar meester blijven, in 't minste geen apparentie is, soals U Wel Ed. Hoogachtb. uyt de uyt Bengale na de ordre direct overgaande copia aparte missive van den heer Taillefert, duydelijk zullen kunnen ontwaren. 
Over de eis van retouren voor 1762 is in de vergadering van 17 augustus het volgende besloten. In de marge: gedateerd Middelburg 9 oktober 1760. Heren XVII hebben bericht dat door grote aanvoer uit Batavia en de aanvoer door de Engelsen de prijzen voor de peper zeer zijn gedaald. De eis van vier miljoen lb is meer dan de voorraad en de beschikbare scheepsruimte. Het schrale gewas zal niet veel meer opleveren. De Bengaalse retourschepen vervoerden reeds 1. 200. 000 lb, de Ceylonse naar schatting 1. 000. 000 lb, terwijl de rest uit Batavia zal worden gezonden. Uitgezonderd, conform het besluit van fol. 76 17 april en 21 mei, 1500 pikol voor Limpho en 75 pikol voor de Manillase handelaren, is niets aan particulieren verkocht. Men zal tevreden moeten zijn met het hele restant van 27. 000 lb witte peper, omdat het voorafgaande jaar 144. 000 lb werd verzonden. Om zeker te zijn van een retour van 50. 000 lb per jaar, werd de residenten te Palembang bevolen zoveel te leveren. Er wordt op gelet dat deze zuiver en vrij van bruine korrels is. De Hoge Regering is dankbaar dat werd goedgekeurd, dat in de voorafgaande twee jaren meer witte peper is gezonden dan was besteld. Hopelijk geschiedt dit ook met het op advies van de equipagemeester en tien zeedeskundigen genomen besluit van 11 augustus over het sapan- en calaturshout. De hoeveelheid is bepaald naar wat de buitengewone partij specerijen noodzakelijk maakte. fol. 77 De eis van 150. 000 lb calaturshout is uit het restant van 375. 919 lb voldaan. Salpeter kan te Batavia niet gemist worden. Hopelijk komt er op de geheime brief van 23 juli een goede partij uit Bengalen. De eis van 4. 000. 000 lb overjarige koffie is voldaan. Tevens is volgens bevel als herhaalde proef 25. 000 lb van de oogst van 1760 in twee partijen aan de kamer van Amsterdam gezonden. De zwarte of dode bonen in het retour van 1760 kwamen niet in de monsters voor en moeten niet droog geleverd zijn. In vier of vijf honderd pikols zijn ze moeilijk op te sporen, maar er zal goed op gelet worden. De gevraagde verantwoording door de dienaren te Kharg van de slechte kwaliteit van de Mokkase koffie die in 1758 met de Vrouwe Petronella Maria naar Nederland werd gezonden, is nog niet ontvangen. fol. 78 De retourzending van specerijen is ruimer dan in jaren, namelijk 1 miljoen lb kruidnagels uit een voorraad van 1. 923. 000 lb en, indien de voorraden het toestaan, met deze en de komende tweede zending 500. 000 lb nootmuskaat, waarvan nu 284. 780 lb wordt verzonden, waaronder 37. 277 lb vette en de rest van gemiddelde kwaliteit. Bovendien gaan er 1200 sokkels foelie, waaronder het hele restant van 411 sokkels klimsoort. Er is bevolen dat een sokkel 150 lb bruto moet wegen, wat neerkomt op 120 lb goede kwaliteit, maar de aanrekening geschiedt op de wijze te Banda voor 154 lb. Er is te Batavia geen kaneel in voorraad, maar Ceylon werd opgedragen om alles wat ingezameld kan worden, naar Nederland te zenden en niet onverkoopbaar aan te houden, omdat ze dan smakeloos wordt. In de bijlagen bij het bericht van de gecommitteerden voor de inlandse zaken staat over de indigoverbouw) 
dat tot die teelt eene grote uytgestrektheyd lands, veele handen en niet minder arbeyds vereyscht word, sonder dat de revenuen van de geringe inzamelingen de kosten kunnen goedmaken. En wanneer hierbij aangemerkt word dat een stuk lands, eenmaal met indigo beplant, nimmer tot een ander gebruyk dienen kan, zal men ligt kunnen opmaken, waarom de landman dien heerendienst so schoorvoetende betragt, en daartoe door gestadige aanmaningen moet aangezet, en als 't ware gedwongen worden. 
De dienaren zijn op de hoogte gesteld van de slechte staat van vier kisten Pekalonganse indigo in 1760 met de dringende aanbeveling dit te verbeteren. De klachten over de zeer slechte kwaliteit van de Bataviase, of vierde soort, indigo zijn met leedwezen ontvangen. De voorraad is 77. 947 lb gekocht voor 12 stuivers, 68. 396 lb voor 9 stuivers en 107. 920 lb voor 6 stuivers. Aangezien er geen idee is hoe dit voordelig af te zetten, is 100. 000 lb van de beste soort bijeengebracht en aangerekend tegen 6 stuivers verzonden. Op 13 april is besloten leverantie te staken en dus zullen er geen zendingen meer komen. De overige partij wordt of verkookt en tot een betere kwaliteit vermaakt, dan wel zo voordelig mogelijk verkocht. Uit de extracten uit fol. 80 de besluiten van 30 december 1760, 24 februari en 13 april 1761 blijkt dat Petrus Albertus van der Parra nog als directeur-generaal driemaal heeft gewaarschuwd voor inkoop van grote partijen, terwijl het rendement in Nederland onbekend was. Op aandringen van wijlen gouverneur-generaal Jacob Mossel is steeds tot inkoop besloten. Hij wilde liever de prijs verlagen. De beide secretarissen, die bij afwezigheid van Mossel hem over de besluiten rapport deden, getuigden ook dat deze steeds dit advies gaf. Het bestuur te Ambon berichtte dat het voorafgaande en dit jaar de indigoverbouw daar zo hopeloos was, dat men ervan zal moeten afzien. Te Makassar was ze zo slecht dat er niets verzonden wordt. Benzoë gaat in de gevraagde hoeveelheid van 5000 lb; hopelijk is de kwaliteit beter dan in 1760. Omdat de vaart daarheen gestaakt is, komt er geen mirre uit Muscat en fol. 81 wegens de hoge prijs van ƒ 1, 12,- het lb is er daarvan aan Surat geen eis gedaan. Aangezien het een Arabisch en Perzisch product is, zal de mirre in Muscat wel 10 stuivers en in Surat 27 1/2 stuivers het lb kosten. Het bestuur in de laatste plaats zal informatie geven. De resident in Siam kreeg opdracht 4000 lb guttegom te kopen en de Timorse stampparels zullen, als ze in Azië niet boven de 60 à 80 stuivers te verkopen zijn, naar Nederland worden gezonden. Omdat ze in China meer opbrengen, is een partij van 1006 realen, van Banda en Ceylon tegen ƒ 1493 ontvangen, daarheen gezonden. Om ze uit vreemde handen te houden, is alle Japanse kamfer die door particulieren werd aangevoerd, voor 11 1/2 stuivers het lb opgekocht. Het restant is nu opgelopen tot 116. 285 lb. Er is 50. 000, of 30. 000 lb boven de eis, naar Nederland verzonden, omdat Coromandel, Surat en Malabar maar 28. 000 lb vragen en de kamfer niet in Azië kan worden afgezet zonder het risico te lopen dat Engelsen of anderen haar opkopen en naar Europa vervoeren. Het overblijvende zal men voor 18 i. p. v. 20 stuivers het pond trachten te verkopen, waarbij de winst [fol. 82 dragelijk is, zonder het risico van particuliere export naar Europa. De bestelling aan Japan zal 20. 000 lb i. p. v. 50. 000 lb bedragen met verbod van aanvoer door particulieren. Wegens de grote voorraad van 361. 961 lb wordt aan curcuma tweemaal de eis, of 100. 000 lb, verzonden. De voorraad is door de late ontvangst van de laatste eis slechts gedeeltelijk ingezameld naar het voorbeeld dat bij de eis van 1761 is te vinden. Van de rest gaat 50. 000 lb naar Kharg en 20. 000 lb naar Surat om daar minimaal tegen inkoopsprijs te verkopen. De directeur-generaal mag wat dan rest verkopen. Om het aanbod te verminderen is te Batavia en Cheribon de prijs verlaagd van 6 rsd tot 5 rsd en is de inkoop in de laatste plaats verboden. Aan Malakka's en Bangka's tin wordt als besteld 30. 000 en 200. 000 lb verzonden. De Bengaalse retourschepen kunnen geen tin meenemen en, om de redenen vermeld in de brief van 31 december 1760, kan Bangka's tin niet in blokken geleverd worden. Poedersuiker gaat over in de bestelde hoeveelheid van 1 miljoen lb, tenzij de partij groter wordt om de lagen rieten manden egaal te maken. fol. 83 Hoewel dit jaar wat bruin uitgevallen, is, volgens het bericht van de administrateur van het suikerpakhuis gevoegd bij de resolutie van 1 oktober, de kwaliteit goed. Er komen volgens plan maar 10 kelders Japanse soja. Hopelijk hebben Heren XVII, anders dan over 
de zending van 1760, geen klachten over slechte belading van de drie geplande schepen met 15. 619 kisten thee op vracht. Om vooral de productie van de twee eerste soorten te stimuleren, is op 21 mei, lang voordat de bestelling werd ontvangen, de inkoopsprijs van katoenen garens met 2 stuivers vermeerderd.) 
Wat aangaat de eygentlijke redenen van de vermindering dier fabriek en waarom Souracarta en Sourabaja thans geene fijne zoorten leveren, dese sijn nergens anders te zoeken dan in 't algemeene volkgebrek door de droevige sterfte in de Jaccatrase, Cheribonsche en veele delen van de Javase landen veroorzaakt, welke laatste daarenboven door de langdurige onlusten nog niet regt in den vorigen florisanten staat geraakt sijn. 
Fabriek, product namelijk katoenen garens. 
In vervolg op de brief van 29 april wordt kort verslag gedaan over de kantoren. 
Ambon Ambon had een kruidnageloogst van 2. 060. 776 lb, 435. 917 lb meer dan de bekende grootste oogst van 1708. Met de Kattendijke, Kasteel van Tilburg, Hercules en de bark Noordwijk is nu 1. 990. 524 lb aangevoerd; de rest bleef achter bij gebrek aan scheepsruimte. Banda Uit Banda kwamen de Jager en Erfprins met 445. 685 lb nootmuskaat, en 1272 hele en 73 halve sokkels foelie. Gezien de ongeregelde huishouding door de slechte gezondheid van oud-gouverneur Jacques Bariel, zou het wenselijk zijn geweest dat zijn vervanger Jacob Pelters eerder met de bark de Lieftallige, die hem van Ternate ophaalde, was aangekomen. Dit schip is naar Ceram afgedreven. Daar zijn bij een dorp verscheidene schepelingen en de onderkoopman Rijklof Breekpot, die tot secretaris fol. 85 van Banda was benoemd, door trouweloze inlanders vermoord. De bark de Lieftallige is vervolgens naar Buru gevaren en nu hopelijk op Banda aangekomen of daarheen op weg. Ternate De Vrouwe Elisabeth Dorothea bracht uit Ternate via Gresik 156 781/864 mark fijn stofgoud. Uit de meegekomen geheime brief van 30 juni 1761 blijkt hoe gegrond de vrees is dat vreemden inbreuk zullen maken op de door de Compagnie zo gekoesterde specerijhandel. De inlanders zeggen dat de schepen die sinds enige tijd en ook dit jaar rond NieuwGuinea en de Papuase eilanden zwierven, Spaans zijn. De schepen die Salawati, Misoöl en andere Papuase eilanden aandeden, horen onder een andere Europese natie, zoals blijkt uit het meegezonden briefje van de kapitein van het Engelse compagnies schip de Princess Augusta. Misschien weten de inlanders dat ook wel. Binnenkort zal er vergaderd worden hoe deze belangrijke bezittingen met Compagnies zwakke krachten fol. 86 tegen onwettig binnendringen van vreemden te beschermen zijn. Er kunnen slechts maatregelen genomen worden, als de schepen tijdig aankomen. Tegen deze ondernemende en door voorspoed hooghartige natie helpen geen papieren protesten, maar slechts door ze in 't nauw te drijven. Het bestuur meldt nog geen vestiging op Salawati, waarvan de geheime brief van 24 mei uit Ambon repte. Van het opwerpen door de Spanjaarden van een sterkte op één van de Papuase eilanden, wat door de koningen van Tidore en Ternate wordt gevreesd, valt niets goeds te verwachten. De dienaren te Ternate vroegen al om enige voor de oorlog uitgeruste schepen met de nodige vaartuigen.) 
Verder gewagen de gemene advijsen nog van eene ijsselijke aardbeving, die het opspringen van den berg op Makjan den 22 e september des verweeken jaars veroorzaakt heeft en waarbij omtrent tweeduyzend van de ingezetenen, met twee mannen onser kleyne bezettinge, het leven verloren hebben. Het geluyd waarmede die gedugte aardschuddingen verzeld gingen en naar een swaar schutgevaart zweemde, is terselfder tijd door gansch Ambon, en zelfs tot in Banda, gehoord. En de verbaasde Makjanders hadden toen hunne nare en akelige woonplaats verlaten en zig, ten getalle van vijf of sesduyzend, op Ternaten ter neder gezet, daar de aardbeving, welke verscheyden maanden met eenige verposingen tusschen beyden aanhield, eenige schade aan de gebouwen veroorzaakt heeft en op den 22 e september zelve zulke duysternis maakte dat men tot den middag bij het kaarsligt heeft moeten zitten. Dog latere berigten melden dat de inwooners van Makjan, zedert de schuddingen opgehouden sijn, hunne oude woonplaatsen weder beginnen op te zoeken en men hope had om de vernielde negorijen binnen twee of drie jaaren weder hersteld te zien. 
De Waakzaamheid is over Bima van Makassar teruggekeerd met 232. 625 lb sapanhout en de Rozenburg van Sumbawa met 589. 375 lb verfhout. De Waakzaamheid had tien inlandse matrozen aan boord. Ze waren door kapitein William Fernell van het Engelse schip de Valentine bij het dorp Sape, niet ver van Bima, aan land gezet met een briefje aan alle Compagnies dienaren hen naar Madras voort te helpen. Ze zijn op verzoek van een zekere John Herbert van de Engelse compagnie, omdat het niet te weigeren was, bij besluit van 28 juli uitgeleverd, uitgezonderd twee die geboren zijn in Batavia en die drie jaar geleden met een burgervaartuig naar Coromandel waren vertrokken en fol. 88 zich, tegen de plakkaten in, in Engelse dienst hadden begeven.) 
Dese laatste hebben voor den eersten clercq ter generale secretarije verklaard dat de Engelschen sterk vijf schepen, te weten de Griffin, de Valentin, de Suffolk, de Pocock en de Oxfort, met de sloep Cuddelore, uyt Canton gezeyld waren, met voornemen, so zij zeyden, van langs den gewonen weg naar Europa te stevenen. Maar tot nabij de Straat Banca gevorderd, soude de sloep die vooruyt zeylde, hen gewaarschouwd hebben dat zig daar eenige Fransche oorlogschepen onthielden. Waarvoor ze bevreesd den coers oostwaards geboegd en hunnen weg door de Molukse eylanden vervolgd hadden, bij welke gelegendheyd de Griffin in de Straat Solor verongelukt, dog het volk door sijne makkers geborgen was. 
De verklaring gaat met de bijlagen mee en stemt overeen met het bijgevoegde relaas van twee inlanders, die het afgelopen voorjaar op Solor handel hebben gedreven, dat vier Engelse driemasters en een tweemastige brigantijn uit het noorden verschenen waren. Deze getuigen konden slechts zeggen dat de Engelsen met de koning, die zelf verklaarde onder de bescherming van de Nederlandse Compagnie te staan, hadden gesproken. Deze zouden hem het geschut van waarschijnlijk hun schip de Griffin, dat bij het eiland Basilan Er staat "--- zeker eyland Baselan, niet verre van Solor,"; waarschijnlijk is het Basilan, één van de Sulu eilanden. aan stukken was geslagen, geschonken hebben, omdat hij met zowel de Nederlanders, als de Engelsen in vriendschap leefde. fol. 89 Zij zouden de Buginezen slechts drie dozijn geweren hebben kunnen verkopen en waren, na zeven dagen en het innemen van verversingen, van Solor zuidwaards vertrokken. Een brief uit Makassar van 24 mei berichtte dat dezelfde brigantijn de Cuddelore op 16 april bij het kasteel Rotterdam voor anker was gegaan om verversingen in te nemen. Hoewel eerst was gezegd te vertrekken, kregen deze Engelsen, omdat ze het dringend nodig hadden, twee last rijst en enige leggers water. Het schip was na vier dagen met negen saluutschoten, volgens zeggen naar Madras, vertrokken. Tijdens het verblijf was er met twee gewapende vaartuigen op toegezien dat de kapitein zijn belofte om geen contact met de inlander te zoeken, gestand deed. Deze berichten over dit vaartuig, dat waarschijnlijk hetzelfde is waarvan de dienaren te China in een rapport van 6 februari 1761 hebben gemeld dat het in de Chinese zeeën rondzwierf, 
bevestigen de genoemde fol. 90 verstrekkende oogmerken van de Engelsen. 
Timor Uit Timor zijn er geen berichten, doordat noch het vewachte schip de Batavier, noch een burgervaartuig aankwam. Palembang Uit Palembang en Djambi kwam de bark de Afrikaan terug, terwijl de sloep de Leguaan en de bark Noordwijk daarheen zijn vertrokken. De Bronstee zal binnenkort volgen met materialen voor de bouw van de nieuwe loge. Siam De Kasteel van Tilburg is met een lading t. w. v. ƒ 78. 125 naar Siam vertrokken met aan boord de onderkoopman Anthonij Abraham Werndley die, zoals gemeld in de brief van 31 december 1760, de omgekomen koopman Nicolaas Bang zal vervangen als resident. Een bedrag van ƒ 40. 000, die van het geld van Bang gered zijn, moet in mindering gebracht worden op de zoekgeraakte ƒ 58. 484. fol. 91 Ook dient men er alles aan te doen dat ƒ 12. 800, die door de Siammers bij het bergen van de goederen verduisterd is, terugkomt. De goede stemming van de koning en de phra-klang moet uitgebuit worden voor het verkrijgen van nieuwe voordelen.) 
Voornamelijk nu de Siamsche priesters (die, na hunne verjaging van 't hoff van Candia, met 't schip de Snoek van Ceylon hier aangeland en met 't Casteel van Tilburg naar huys gekeerd sijn) getuygenis zullen kunnen dragen van 't heusch onthaal 'tgene men hun hier aangedaan heeft, door hen te defraieeren en van het nodige voor de reyze te voorsien. 
Japan Uit Japan brachten de Duinenburg en Bosschenhove t. w. v. ƒ 417. 577 aan suiker, sapanhout etc. Uit de geheime resolutie van 2 juni blijkt dat, gezien de grote voorraad, de prijs van staafkoper is verlaagd om de afzet in de Westerkwartieren te stimuleren. Malakka Uit Malakka is er sinds de komst van de Spaarzaamheid geen nieuws. De Zeelelie is via dat kantoor naar Bengalen gezonden. Sumatra's Westkust De Bronstee, die reeds in het begin van april uit Padang was vertrokken, moest na twee maanden terugkeren. Pas 20 juli kwam ze met ruim 522 mark, of ƒ 160. 103, fol. 92 aan goud, 71. 378 lb peper en 12. 500 lb benzoë terug. De Hercules is naar dit kantoor vertrokken en de Waakzaamheid zal volgen beide met textiel, zout en andere goederen. Over de textielhandel valt niet veel goeds te zeggen, maar die in zout bloeide op. De bestelling van zout van 300 last zal uitgevoerd worden in de hoop dat dit te verkopen is voor 3 realen goud het last. Men moet trachten de levendige handel van de Engelse smokkelaars zoveel mogelijk te beletten. Nu de Engelsen Benkulen weer bezitten zullen ze Compagnies handel in de noordelijke gebieden schade berokkenen. Na het vertrek van Charles-Henri graaf d'Estaing, verschenen daar vier Engelse sloepen om in ruil peper te verwerven van de inlanders. Kort daarop verschenen op weg naar China de Osterley, Prince George en Worcester. De twee laatsten voeren met peper door naar Kanton, maar de Osterley, waarvan de kapitein ad interim als gouverneur optrad, bleef achter. fol. 93 In hun kleine kantoren was nog geen bezetting, maar de regenten van Mukomuko en Krui zouden de contracten met de Engelsen bevestigd hebben. Op beide plaatsen was op St. George Dag de Engelse vlag gehesen. Of de Engelsen iets te Natal en Tapanuli zullen ondernemen is onzeker. Als vorige maand hun nieuwe gezaghebbers uit Madras zijn aangekomen, zullen ze naar al hun vorige kantoren volk sturen. Dat zal in de twee laatst genoemde plaatsen, waar de Compagnie zijn wettig recht zal handhaven, wel problemen geven. Bengalen Uit Bengalen kwam de Zeelelie aan met een lading t. w. v. ƒ 221. 312, maar zonder opium, zodat men zich met de eerder ontvangen 293 kisten moest tevredenstellen. Om van dit lucratieve product de bestelde 1200 kisten binnen te krijgen, zijn in de geheime brieven van 9 juni en 23 juli instructies gegeven die met de brief van Heren XVII van 30 september geheel overeenstemmen. Met de Deunisveld, Wildrijk en Kattendijke, die met de 's Gravezande via Bengalen naar Nederland terug zullen varen, fol. 94 werd de bestelling van geld van 10 1/2 ton schats uitgevoerd. Het kantoor heeft nu, behalve ƒ 439. 255, op Nederlandse wijze berekend en ontvangen met het directe schip uit Nederland, ƒ 100. 000 aan Suratse ropia's die te Bimlipatam voor nog geen 30 stuivers zijn uit te geven. Daarom is voor ƒ 260. 744 aan dukaten, die met de Huis ten Donk naar Bengalen zouden gaan, te Batavia aangehouden. Als onderlaag is wegens tekort aan salpeter, aan ieder schip 100. 000 lb stenen, 50. 000 lb hout en 300. 000 lb peper meegegeven. De dienaren is bevolen daar voor ieder schip 1000 zakken salpeter bij te doen. Wat overblijft dient naar Batavia te gaan. Als er meer is, dan moet de onderlaag van stenen eruit gehaald worden voor een winstgevender ballast. Het voorstel van Louis Taillefert in zijn brief van 4 december 1760 om met de Engelsen te Londen een verdrag te sluiten over de hoeveelheid en prijs van de salpeter wordt met een gunstig advies voorgelegd. De Engelsen zijn door hun positie aan het moslimhof steeds onhandelbaarder. fol. 95 Dat brengt nadeel, of tenminste onzekerheid. Een overeenkomst met de Engelse compagnie te Londen is des te meer noodzakelijk, daar Lubbert Jan van Eck in zijn aparte brief van 5 juni berichtte dat er in het noorden van Coromandel slechts een kleine partij salpeter te verkrijgen is. Zoals reeds gemeld op 29 april 1761, is assistent Willem Beens gearresteerd en zijn goederen zijn in beslag genomen op verdenking van medeplichtigheid aan twee diefstallen van geld. De advocaat-fiscaal berichtte in de vergadering van 24 april dat hij geen actie tegen Beens kon instellen, omdat hij die slechts op één verhoor van de benjaan te Hooghly, Gerridoor, kon funderen, bovendien slechts in kopie ontvangen, waarin deze zichzelf van medeplichtigheid beschuldigde. Daarom is dat geen bewijs. Volgens resolutie van 22 mei bleek een poging om Beens zelf te doen bekennen vruchteloos fol. 96 en ontkende hij meesterlijk. De advocaat-fiscaal verklaarde dat verdere actie bij gebrek aan bewijs onmogelijk is. Omdat hij moreel schuldig was, is Beens als een schadelijk persoon via Ceylon naar Nederland gezonden met het verzoek hem nimmer meer in dienst te nemen. In een aparte brief van 25 augustus is verzocht het verduisterde bedrag van 22. 310 sicca ropia's na aftrek van ƒ 9600,- die de borgen van de gerepatrieerde kassier Michiel Bastiaanse hadden voldaan, op diens rekening te laten voortlopen, totdat het Heren XVII bij ontvangst van de voorjaarsbrieven duidelijk is wat van hem kan worden teruggevorderd. Er is een bedrag van 170. 000 sicca ropia's dat door dezelfde benjaan Gerridoor, in november 1756 in plaats van het van de kleine in de grote kas over te brengen, met hulp van de gerepatrieerde fol. 97 assistent Emanuel Hendrik Kantzou zou zijn verduisterd. Aan de hand van de schriftelijke verantwoording van oud-directeur Adriaan Bisdom is op 21 juli voorlopig besloten Bisdom en hoofdadministrateur Robbert Hendrik Armenault ieder de helft van 100. 000 sicca ropia's te laten voldoen en de overige 70. 000 door de gecommitteerden die eind mei 1757, 1758 en 1759 de jaarlijkse opneming van de grote geldkas deden. Als de negotieboeken met de door hen geleverde rapporten overeenstemmen, dan is duidelijk dat er geen telling plaatsvond, maar dat de rapporten vals waren, omdat de 170. 000 ropia's al sinds 1 december 1756 ontbraken. Als de gecommitteerden kunnen aantonen dat de rapporten klopten en van de negotieboeken afweken, dan worden zij van die 70. 000 ropia's vrijgesteld. Deze worden dan de negotieboekhouder en de gecommitteerden van de kleine kas van november 1756, toen de diefstal is geschied, aangerekend. fol. 98 Zij controleerden volgens de resolutie te Hooghly van 22 januari 1757 immers deze kas. Als de negotieboekhouder volgens de voorschriften de boeken met de rapporten had vergeleken, dan zou hij de verschillen hebben opgemerkt. Volgens de gevangengenomen Gerridoor is de rekening van 170. 000 ropia's nooit ingeleverd, zodat de opnemers van de kleine kas ze nimmer met de ordonnantiën hebben kunnen vergelijken. Ze hebben dus een vals rapport opgesteld. Kunnen zij aantonen dat de originele ordonnantie bij de controle van de kas wel aanwezig was, dan gaan zij ook vrijuit. Mocht evenwel blijken dat de vergelijking van de negotieboeken met de generale opneem in 1757, 1758 en 1759 was verzuimd, dan moet oud-directeur Bisdom 2/3 vergoeden en hoofdadministrateur Armenault 1/3 omdat zij daar beide verantwoordelijk voor zijn. Conform de opdracht [fol. 99A] van 25 augustus zal het bestuur in Bengalen wel de nodige informatie verstrekken. De beëdigde borgstelling die Bisdom en Armenault van hun goederen in Bengalen deden, is geëffectueerd. Mocht dit niet genoeg zijn, dan moeten alle bezittingen van de uiteindelijke dief Gerridoor te gelde gemaakt worden en moet hij, als dat zonder nadelige gevolgen kan geschieden, met zijn medeplichtige broer Okker, met de belastende stukken naar Batavia worden gezonden. Coromandel De Nijenborg keerde terug van Coromandel met 1000 pakken textiel t. w. v. ƒ 465. 340 en even later de Prinses van Oranje, die in april met contanten daarheen was gestuurd om in ballast met de laatste berichten van Ceylon terug te komen.) 
Den staat deser custe uyt der ministers directe advisen zullende blijken, zullen wij hier eenlijk mentie maken van onse verleende approbatie omtrent het in dienst neemen van 150 Franschen met hunne officieren, zijnde oude ervaren troepen, waartoe de presente zwakheyd van het Nagapatnamsche guarnisoen en de toestand van Ceylon ons wel gedrongen heeft. Gelijk het gebrek aan bekwame subjecten aan de artillerij en genie oorzaak is geweest dat wij verscheydene luyden van die kunst, die bevorens de Franschen gedient hebben, onder anderen nog twee capitains en een lieutenant, bij resolutie van den 11 e september vermeld, op de voordragt van den gouverneur Van Eck in dienst genomen hebben. 
Met de Princes van Orange sijn ons ook ter hand gekomen 12 verscheydene wissels, te zamen bedragende 66. 500 ropia's, of 159. 600,- Fransche livres, die door den gewesen gouverneur en raad van Pondicheri op de koninglijke schatkist getrokken, en door monsieur Le Verrier geëndorseert sijn op monsieur Jean Dumont, en door desen op de kamer van Amsterdam, alwaar de wissels dan ook dienen voldaan te worden. Deselve dienen ter aflegging van 29. 613 3/4 sicca-ropijen, die in Bengale aan de Franschen geleend sijn; van 12. 251 ropia's door de Jaggernaykpoeramse bedienden voor hun uytgegeven en van 3100 pagoden, die de troupen van monsieur De Lallij voormaals, bij hunne passagie voorbij Nagapatnam, aan mondbehoeftens genoten hadden. 
Doordat Pondicherry geheel verwoest is, valt dit geld niet in India te innen. De assignaties dienen de Compagnie in Europa als onderpand. Ze worden met de adviesbriefjes voor de directeuren van de Franse compagnie onder de bijlagen meegezonden. Gouverneur Lubbert Jan van Eck is benoemd tot gouverneur van Ceylon. De opperkoopman en opperhoofd te Pulicat, Christiaan van Teylingen, volgt hem op. Van hem wordt dezelfde ijver en tact als die van Van Eck verwacht. De Luxemburg en Leiden vertrokken in juni 1761 met een lading t. w. v. ƒ 288. 326 naar Coromandel. fol. 100 Samen met de Bengaalse retourschepen Wildrijk en 's-Gravenzande vervoerden zij ƒ 1. 122. 592 aan contanten. Dit moet, naast de ƒ 201. 340 die de Prinses van Oranje meenam, deze kantoren vrijwaren van geldgebrek. Door schaarste aan goud was men genoodzaakt het grootste deel van de bestelling in ropia's, dukaten, kobans en baar zilver te voldoen. 
Ceylon In de voorjaarsbrief is al over Ceylon gesproken.) 
De zedert ontfangen berigten sijn niet gunstiger geweest en U Wel Ed. Hoogachtb. zullen uyt de directe advisen vandaar kunnen beogen dat niet alleen Mature, waarvan de bezetting maar even tijd heeft gehad om zig te bergen, in de handen der muytelingen gevallen is, maar dat sij ook middel hebben weten te vinden om zig van Hangwelle, eene veldschans zes uuren van Colombo gelegen, meester te maken en de bezettelingen op weynige na om hals te brengen. De brief der Gaalsche ministers van den 16 e mey, ook de aparte brieven van den E. Van Eck gedagtekend den 5 e junij en 10 e julij, behelsen wel eenigsints gunstiger berigten, alsof de blokkade van Gale in 't laatste van april door twee gelukkige uytvallen opgeslagen was en, volgens het geadviseerde door den heer Schreuder aan meermelde nieuwen gouverneur Van Eck bij brieve van den 21 e junij, dat 't hof van Candia wat scheen te willen bijkomen. Maar dese flikkeringen van hoop sijn nog te flaauw om er zig sterk mede te vleyen. 
fol. 101 Op het schriftelijk advies van de toenmalige directeur-generaal Gustaaf Willem van Imhoff waren in de geheime zitting van 10 april 1761 de bevelen opgesteld om de gemoederen van de Kandyers en de Singalezen, die onder gouverneur Jan Schreuder zo vervreemd waren, tot bedaren te brengen. Ze zijn in de geheime brief van 14 april vervat. Toen Van Imhoff als gouverneur-generaal was aangetreden, heeft hij de leden van de Hoge Regering gevraagd welke maatregelen er nog meer wenselijk waren, maar, zoals uit de geheime resolutie van 29 mei blijkt, konden er menselijkerwijs geen betere maatregelen bedacht worden. In dat besluit valt ook te lezen waarom gouverneur Schreuder eervol werd ontslagen en Lubbert Jan van Eck als zijn opvolger is benoemd. Hem was al in een geheime brief van 14 april opgedragen desnoods naar Jaffna over te steken voor het nemen van maatregelen. Hopelijk helpen de middelen die Schreuder in de geheime brief van 14 april zijn opgedragen, om het weerbarstige hof van Kandy en de vervreemde Singalezen weer aan het belang van de Compagnie te verbinden. De bekende doortastende en tegelijk zachtzinnige en onbaatzuchtige aard van Van Eck geeft daarop goede hoop. fol. 102 De aftredende en aantredende gouverneur zijn in de geheime brief van 9 juni gemachtigd om dienaren die oorzaak tot de onlusten gaven of die door de inwoners gehaat worden, naar Batavia te sturen. Mocht het hof er weer om vragen dan mag, indien dat de situatie verbeterd, toegezegd worden dat de sinds een jaar of vijf verbannen groten vrijgelaten zullen worden. Degenen die naar Tuticorin zijn gestuurd, kunnen dadelijk de vrijheid krijgen. Er is om een lijst van ballingen met de reden van hun verbanning gevraagd. Deze zullen voorlopig van Kaap de Goede Hoop en Banda naar Batavia ontboden worden. Trouwe Singalezen dient men zoveel mogelijk te bevoordelen. Er is aan de koning van Kandy een vriendelijke brief geschreven met een geschenk t. w. v. ƒ 11. 682. Hopelijk heeft dit een gunstige uitwerking op deze gestoorde vorst. Tevens wordt gewenst dat de geheime opdracht van 25 augustus, die naar de gouverneur van Coromandel werd gestuurd, betreffende een zekere oom van de koning, die eerst in Nagapattinam en later in Thanjavur woonde, effect heeft. Volgens nadere berichten heeft hij evenwel weinig invloed op de koning van Kandy. fol. 103 Om alle bevelen te kunnen uitvoeren zijn er troepen, ammunitie, geld en levensmiddelen naar Ceylon gezonden. Nicolaas Harting had zeer ijverig op Java's Oostkust inlanders geworven, maar gebrek aan Europeanen verhinderde het vertrek van de schepen en sloepen. Behalve de Zuiderburg en de Mossel, waarvan het vertrek al in de voorjaarsbrief was vermeld, zijn de Vlietlust, Keukenhof, Ruiteveld, Sparenrijk en Schoonzicht met de sloepen de Rijder, Sunda, Arend en Nagapatnam gestuurd. Daarop waren 1570 inlandse soldaten met hun uitrusting en proviand. Er konden slechts 130 Europese soldaten gemist worden, die binnenkort gevolgd worden door 100 met de Noord-Beveland op weg naar Surat. Bij gebrek aan schepen konden de nog aan de bestelling ontbrekende 228 lasten rijst niet direct naar Ceylon gezonden worden. Er wordt gehoopt dat deze hulp samen met 295 Europese en 2000 inlandse 
militairen uit Nagapattinam en Cochin en met een flink aantal vaderlandse recruten, die hopelijk met de Vrouwe Rebecca Jacoba, Amerongen en Rhoon zullen komen, het mogelijk zal maken fol. 104 om ongewenste aanhoudende onrust het hoofd te bieden. Gouverneur Van Eck mag op Coromandel zoveel sipoys, of inlandse soldaten, in dienst nemen als hij nodig heeft. In de brieven uit Coromandel van 23 mei en 5 juni werd gemeld dat er velen uit Franse dienst zouden willen overkomen. Het zou wenselijk geweest zijn als er meer soldaten gezonden hadden kunnen worden, vooral omdat uit de geheime brieven blijkt dat er alle reden is het hof van Kandy ervan te verdenken contacten met andere inheemse en vreemde machten te onderhouden.) 
Daar sijn, dat meer is, blijken gevonden dat sij met oorlogsvoorraad voorzien sijn door vreemden of Engelschen, die zelfs, volgens de berichten, met hun al in onderhandeling geweest waren om voor 't verleenen van secours eenige zeeplaatsen te bedingen. Ten welken opzigte U Wel Ed. Hoogachtb. maar gelieven te lezen 'tgeene de gouverneur Van Eck bij secreete brieven van den 23 e may en 5 e junij en de commandeur van Mallabaar bij gelijke missive van den 3 e may, geschreven hebben. Wij hebben daarom ook bij secreeten brief van den 23 e julij naar Ceylon gelast hiernaar met alle mogelijke zorgvuldigheyd, zelfs door het spendeeren van geschenken, onderzoek te doen en zich van alle verdagte perzoonen, die ergens betrapt mogten werden, te verzekeren. 
De schepen Schoonzicht en Sparenrijk, en de sloepen Arend en Nagapatnam zijn gezonden om op plaatsen waar een landing zou kunnen plaatsvinden, te patrouilleren. Er is bevolen de fortificaties van Colombo, Galle en Trincomale te verbeteren en deze plaatsen van een goed garnizoen te voorzien. Voor de textielhandel op de kust van Madurai, waar ook onrust is, is voor de dagelijkse uitgaven en om schulden af te lossen voor ƒ 358. 334 aan goud, ƒ 700. 100 aan Suratse ropia's en ƒ 150. 000 aan duiten toegezonden. 
Malabar Sinds april is met de Bosschenhove en Ruiteveld uit Malabar 860. 500 lb peper en 6000 lb cardamom ontvangen. De Vosmaar en Huis te Manpad vertrokken naar Japara om suiker te halen en daarna met nog hier ingescheepte andere waren naar Cochin te varen. Doordat er schepen van 136 voet moesten worden gebruikt, kon de bestelde 200 last rijst niet meegegeven worden. Die moet maar duurder op Malabar gekocht worden, tenzij Ceylon, zoals is geschreven, 100 last kan missen. Surat Op de lading fol. 106 van de Duinenburg, Lapienenburg en Torenvliet, die het voorafgaande jaar naar Surat vertrokken is, is de aanzienlijke winst van 8 1/2 ton schats behaald. De winst op suiker was meer dan een kapitaal. Uit Surat is dit jaar ƒ 900. 000 aan contanten en ƒ 150. 000 aan textiel en andere goedern ontvangen. Hoewel het bestuur om vijf scheepsladingen had gevraagd, waren er maar drie, waarvan één van 136 voet, beschikbaar. Daarvan is de Borssele met een lading t. w. v. ƒ 140. 095 vertrokken en zullen de anderen binnenkort volgen. Kharg De Renswoude gaat met suiker, die te Cheribon wordt opgehaald, en met de gebruikelijke lading naar Kharg. De Mariënbos, die al in november van het voorafgaande jaar daarheen is vertrokken, wordt nog terugverwacht. Java's Oostkust Aan Nicolaas Harting is op eigen verzoek toegestaan na zeven jaar het bestuur van Java's Oostkust neer te leggen en zijn zetel in de Hoge Regering in te nemen. Hij wordt binnenkort verwacht. Als zijn opvolger is Willem Hendrik van Ossenberg benoemd, die onlangs door Heren XVII tot raad extraordinaris van de Hoge Regering was bevorderd. Hij kent het land en de taal, is zachtzinnig en weet met de inlandse vorsten en groten om te gaan. fol. 107 Er wordt verwacht dat dit gouvernement, dat zich onder Harting van een vorige verderfelijke oorlog begon te herstellen, ten voordele van land en volk en van de Compagnie rustig zal blijven. De susuhunan en de sultan kregen bericht van het overlijden van Jacob Mossel en het aantreden van Petrus Albertus van der Parra als gouverneur-generaal en ontvingen geschenken van respectievelijk ƒ 1375 en ƒ 1200. Zij zonden bedankbrieven en felicitaties en hun gezanten zullen volgens gebruik de nieuwe gouverneur-generaal tegen het eind van deze maand oktober komen begroeten. Cheribon Ook de vorsten van Cheribon zijn van de opvolging van Van der Parra op de hoogte gebracht met daarbij een geschenk van ƒ 1404. Bantam In Bantam is Willem Hendrik van Ossenberg opgevolgd door opperkoopman Hugo Pieter Fauré. Alles is daar in rust. De sultan zond een gezantschap, met aan het hoofd de rijksbestuurder en een geschenk van 75. 000 lb peper, om Van der Parra te feliciteren. Het werd op 29 juni in een vergadering van de Hoge Regering ontvangen en vertrok weer op 16 juli. De gecommitteerden die het terug naar de sultan begeleid hebben, kregen nog een geschenk van 18. 750 lb peper. fol. 108 In drie etappes werden de sultan geschenken t. w. v. ƒ 10. 087 gegeven. Zijn Hoogheid en de rijksbestuurder zijn vergenoegd over de verlaging van de bij contract van 1753 overeengekomen recognitiegelden van 18. 875 Spaanse realen naar 12. 000, waarbij het minderen volgens besluit van 9 juli door een langere voortzetting van een jaarlijkse verstrekking wordt voldaan. Toen is ook besloten om 2/3 te betalen wanneer de peper in de pakhuizen van de vorst binnen is, en 1/3 wanneer ze in de schepen van de Compagnie geladen is. De vorst is daar net zo tevreden over. Hij krijgt het geld nu des te eerder in handen, wat hem aan de Compagnie verplicht. Uit de brieven van de sultan ontvangen blijkt zijn genoegen. De leveranciers, die nu direct met geld naar huis kunnen, zullen hun tuinen met groter ijver verbeteren. Daardoor neemt de levering toe en de bevolking van de Lampongse districten wordt aangemoedigd om de peper naar Bantam te brengen in plaats van naar de Engelsen te Benkulen of elders. Batavia fol. 109 De papieren van wijlen Jacob Mossel die de Compagnie betreffen, zijn door Jeremias van Riemsdijk en de eerste secretaris Willem Arnold Alting naar de secretarie overgebracht. Van Riemsdijk dankt voor de benoeming tot raad ordinaris van de Hoge Regering. Michiel Romp en Willem Hendrik van Ossenberg danken voor hun benoeming tot raad extraordinaris. Deze werden op 6 juli in de vergadering geïntroduceerd. Allen legden zij de zuiveringseed af. fol. 110 Raad extraordinaris Adriaan de Nijs is overleden en raad ordinaris Jacob van der Waeyen kreeg in de vergadering van 21 juli verlof te repatriëren. Hij zal binnenkort als admiraal van de retourvloot op de Lapienenburg vertrekken en als gebruikelijk aan Kaap de Goede Hoop als commissaris optreden en daarvan aan Heren XVII en de Hoge Regering verslag doen. Van der Waeyen en zijn vrouw mogen zes lijfeigenen meenemen, van wie de vaststelling van transportkosten aan Heren XVII wordt overgelaten. Mr. Willem Vincent Helvetius treedt nu op als president van de Raad van Justitie; hij heeft in de vergadering van de Hoge Regering zitting genomen naast het jongste lid. Hij dankt Heren XVII voor zijn benoeming. Aangaande het rekest van de Utrechtse Weeskamer en Jan Henrik van Ewijk, fol. 111 dat bij de brief van 26 oktober 1759 werd ontvangen, is in de brief van 15 oktober 1760 reeds gemeld) 
dat 'tzelve in handen van weesmeesteren gesteld was. Dat collegie heeft zig ter sessie van den 15 e der voorleedene maand bij ons geaddresseert, vertoonende, onder exhibitie van twee notitiën, ééne van de papieren die, betrekkelijk tot den boedel van wijlen den ordinaris raad Johannes Mattheus Cluijsenaar, reeds overgesonden waren en eene andere van die er nog gerequireert worden. Hoe zij ter zake van de excessive kosten geen reden vonden om de laatste van de voormelde momboir-kamer over te senden, dewijl Hunne Edele van de finale afdoening van 't proces, door weesmeesteren tegen den heer directeur Hooreman nomine uxoris gevoerd, reeds verwittigt waren. En deswegens hunne goedkeuring betuygt hadden, bij eenen brief op den 9 e october 1758 aan de Weeskamer alhier geschreven, dat Hunne Edele bij eene volgende missive van den 19 e october 1759 de noodzakelijkheyd van de gerequireerde stukken wel gesustineert hadden om indertijd buyten verantwoording te blijven. Dog sonder reden, nadien de voogdij over de kinderen van wijlen den heer Cluijzenaar en de administratie hunner middelen alleen aan de Weeskamer van Batavia sonder eenige restrictie opgedragen sijnde, dese dan ook alleen daarvoor aansprekelijk soude sijn. Zij besloten hun addres met een versoek dat wij, ter vermijdinge van verdere kosten die al vrij hoog gelopen waren, sodanig wilde disponeeren, als ten meesten nutte van de pupillen en tot zekerheyd Hunner Eerwaardens geoordeelt soude worden te behooren. 
fol. 112 De notitie wordt als bijlage meegestuurd. Weesmeesters kunnen volstaan met wat ze gedaan hebben. Noch heeft de Weeskamer te Utrecht het recht om van de Weeskamer te Batavia verantwoording te eisen, noch hoeft deze die te geven. Als iedere weeskamer in Europa rekenschap van die in Batavia zou kunnen vragen, dan zou er nimmer een eind aan haar administratie komen en zou ze steeds klaar moeten staan om verantwoording af te leggen. Er is hier uitvoerig bij stilgestaan om weesmeesters te ontlasten. In de vergadering van 1 oktober vroegen de hoofdparticipanten van de Opium Sociëteit hun verzoek om verlenging van het exclusieve octrooi, dat per eind augustus 1765 afloopt, met twintig jaar te ondersteunen. Uit hun extract-resolutie, die als bijlage meegaat, blijkt hoe de afzet vermindert door het gestaag afnemen van het verbruik en door de smokkelhandel. fol. 113 Er wordt schade geleden door grote voorraden, door verkopen op krediet en door jaarlijkse bankroeten, terwijl er verplicht per jaar 1200 kisten moeten worden afgenomen. Wegens de voordelen die de Opium Sociëteit de Compagnie geeft, ondersteunt de Hoge Regering het verzoek krachtig. Ook het verzoek om de verplichte afname tot 1000 kisten te mogen beperken tegen de oude prijs van rsd 450 verdient het zeker te worden ingewilligd. Bij de huidige situatie in Bengalen zou er niet eens zoveel kunnen worden ingekocht en de Opium Sociëteit verplicht zich bij groei van de afzet weer 1200 kisten af te nemen tegen een meerprijs van 100 rsd voor iedere kist boven de 1000. Bij de zeedienst is er, naast het gebrek aan schepen en matrozen, ook een tekort aan goede scheepstimmerlieden. Eind september waren er op Onrust niet meer dan 124 en 80 op de fol. 114 equipagewerf, van wie maar de helft bekwaam. Bij besluit van 28 juli kregen de commandeur en opperequipagemeester toestemming om 30 inlandse kalfaters tegen 15 stuivers per dag in te huren. Hopelijk worden er spoedig veel bekwamere Europese timmerlieden gestuurd, zodat deze dure huurlingen weer kunnen worden afgedankt en in deze zuinigheid kan worden betracht. Om die reden is het jacht de Nederlandsche Maagd, waaraan sinds 1747 ƒ 76. 849 werd besteed en dat per jaar wel ƒ 4000,- kost, bij besluit van 29 mei verkocht voor ƒ 24. 000,-. Wat de militie aangaat zijn op voorstel van de gouverneur-generaal bij besluit van 28 juli de kosten van het korps dragonders, dat als lijfwacht dient, met ƒ 30. 000,- verminderd. Bovendien was reeds bij besluit van 30 juni het hospitaal bij het warme bad wegens gering nut en vele problemen gesloten, wat een besparing van 12 à 13 duizend gulden per jaar betekent.) 
Maar hiertegen hebben wij, om het swakke Bataviasche guarnisoen in de sware togten en wagten eenigsints tegemoet te komen, den 26 e may besloten 150 inlandsche christenen uyt de burgerij, tegen de gewone bezolding van 9 guldens ter maand in dienst te neemen, die maandelijks door anderen vervangen worden. En dus met minder tegenzin dienen, dan het corps mardijkers, 'tgeene zeedert ook afgedankt is, en de ongelden dus bijna gelijk gebleven sijn. 
Wat betreft de vreemde natiën kwamen sinds april de Franse ridder Louis de Joannis aan met het oorlogsschip de Comte d' Artois, het compagnies schip de Comte d' Argenson en het fregat Le Marie met aanbevelingsbrieven niet alleen van de Hoge Raad van Mauritius Mauritius, dan in bezit van de Franse Oost-Indische compagnie als Ile de France. aan de Hoge Regering, maar ook apart van de Raad, van de gouverneur Antoine Marie Desforges-Boucher en van het hoofd van het eskader de ridder van St. George aan wijlen de gouverneur-generaal Jacob Mossel en aan de toenmalige directeur-generaal Petrus Albertus van der Parra en de overige leden van de regering. Omdat de Fransen geen gebied in Azië meer bezitten, kon, om ze net zo als de Engelsen te behandelen, hun verzoek om enige provisiën en toestemming om toegestane goederen ter verkoop aan land te brengen in de vergadering van 16 september niet geweigerd worden. Wel is een opgave fol. 116 geëist van wat ze aan land wilden brengen. Bij de behandeling daarvan op 22 september zijn 50 kisten opium tot hun vertrek in Compagnies pakhuizen bewaard, maar 686. 700 lb zeer goede koffiebonen zijn tegen 12 gulden de 125 lb overgenomen met de nadrukkelijke boodschap dat dit, nu zij in nood waren, slechts voor eenmaal geschiedde. Als ze meer koffie zouden aanvoeren, moesten zij die onverkocht weer meenemen. Deze handelwijze is geen inbreuk op de neutraliteit. Bovendien kocht het bestuur van Kaap de Goede Hoop een paar maanden geleden 424. 351 lb koffie voor ƒ 14, 8,- de 100 lb, omdat er voor 125 lb Jakatrase bonen niet meer wordt betaald. Dat bestuur zal opgedragen worden, om, net zomin als door de Hoge Regering, aan de Fransen niet te veel gunst te bewijzen en zulke aankopen te staken. Eveneens wordt verboden vreemde naties zulke diensten te bewijzen, zoals gebleken is uit de brief vandaar van 30 mei aan Heren XVII. Er zijn namelijk tien matrozen aan het Engelse oorlogsschip de Liverpool geleverd en dat terwijl de Compagnie daar zelf zo'n gebrek aan heeft en de Engelsen zulke beleefdheden fol. 117 slechts met ondankbaarheid belonen. Zoals uit de resolutie van 1oktober blijkt, zijn aan de Fransen 300 last rijst tegen ƒ 96,- het last en nog enige andere goederen tegen de normale verkoopsprijs geleverd. Zij mochten bij particulieren arak en maximaal 200 pikol suiker inkopen. Het vaststellen van de retourschepen op 9 juli heeft veel moeite gekost, waarbij zes schepen nog uit Nederland moesten aankomen en vijf, namelijk de Sloterdijk, Amstelveen, Nieuw Nieuwerkerk, Vrouwe Elisabeth en Langewijk heden nog niet zijn gearriveerd. Bij resoluties van 11 augustus, 1, 8, 15 en 22 september zijn in plaats daarvan, buiten de Sloterdijk die verwacht wordt, bestemd voor de kamer van Amsterdam de Lapienenburg, Lekkerland, Kievitsheuvel en Amstelveen, voor de kamer van Zeeland de Zuid-Beveland, Torenvliet en Snoek, voor de kamer van Delft de Gouverneur-Generaal en Erfprins, voor de kamer van Rotterdam de Rotterdam en Huis ten Donk, voor de kamer van Hoorn de Nijenborg en Schagen en voor de kamer van Enkhuizen de Stralen. De Amstelveen, Snoek en Huis ten Donk zullen thee op vracht vervoeren, fol. 118 maar het eerste schip wordt nog uit Nederland verwacht en zal mogelijk niet voor januari 1762 met de schepen van de tweede bezending kunnen vertrekken. Een tweede bezending is onmogelijk, als er geen twee schepen uit Nederland zullen komen. In april volgt alleen een naschip als men daartoe in de gelegenheid wordt gesteld. Om de berichten wat vroeger te laten aankomen is de Rotterdam als voorzeiler aangewezen. Het bestuur van Kaap de Goede Hoop kreeg opdracht het tegen 30 januari 1762 te laten vertrekken, tenzij Heren XVII bevelen alle schepen samen te laten zeilen, zoals dat nu al zes jaar geschiedt. Hoewel niet in de bestelling genoemd, worden 22. 928 lb gomlak op stokjes en 11. 205 lb Kirmanse wol gezonden, die, op de eis van het voorafgaande jaar ingekocht, te Batavia niet met winst te verkopen zijn. Onder de textiel bevinden zich 75 pakken fijne Bengaalse, die de Armeniër Alexander Satoer voor de handel op de Filippijnse eilanden en vandaar op Acapulco, te Batavia aanvoerde. fol. 119 Wegens het verstrijken van het seizoen kon hij niet 
vertrekken en bood hij de textiel aan voor 12 % winst op de inkoopsprijs van ƒ 292. 987,-. Omdat ze van goede vaderlandse kwaliteit zijn en goedkoper dan te Bengalen, en omdat de retouren vandaar schaars zijn en inkoop daar onzeker is, werd op 24 juli 1761besloten ze met 6 % winst op de inkoopsprijs aan te kopen. De Armeniër ging niet alleen akkoord, maar accepteerde in betaling Suratse ropia's à 30 stuivers. Hopelijk wordt dit besluit goedgekeurd en behaalt men op de goederen voor de kamer van Amsterdam een goede winst. Hoewel ze voor de handel in Azië geschikt waren, zijn 10 pakken cassas bij besluit van 11 september 1761 afgescheept in de hoop er winst op te maken. Er gaan met de retouren 131 pakken firtij, of uitschot, mee, die met de Huis te Manpad uit Bengalen zijn aangevoerd. Zoals deze in de vergadering van 28 juli 1761verzocht, gaan ze op rekening van de eigenaar oud-directeur Adriaan Bisdom mee naar Nederland. Het zijn doeken van redelijke kwaliteit, fol. 120 
die waren afgekeurd, omdat ze niet geheel met de monsters overeenkwamen. Ook gaan nog 199 pakken firtij mee, ontvangen met de Zeelelie, eveneens uit Bengalen, die, volgens de brief van 16 maart 1761, geaccepteerd zijn om de grote schuld van de kooplieden te verminderen en tot een nieuwe aanbesteding te kunnen overgaan. De oud-gouverneur Roelof Blok, die al op 14 juli het commando over zijn retourschip Lekkerland had ontvangen, is op zijn verzoek op 4 september aangewezen om, als de admiraal van de vloot Jacob van der Waeyen mocht uitvallen, het commando over te nemen. Op voordracht van de admiraal zijn op dezelfde dag koopman Jan Carel van der Upwich tot fiscaal en onderkoopman Adolph Thierens tot secretaris benoemd. Eveneens repatriëren oud-gouverneur mr. Willem Dekker, die volgens besluit van 8 september zijn aandeel in een belasting te Malakka in kas voldeed, oud-directeur Eijso de Went, opperkoopman en gewezen gecommitteerde over de zaken van de inlander Johannes de Pril, de kapiteins Stefanus Elias van Stek en Thomas Neuman, de eerste praktizijn in het hospitaal Jan Andries Stier, de chirurgijn-majoor fol. 121 Gustavus Christoffel Nass, de kornet Burghart Johan baron van Deneke, die wegens niet voltooid dienstverband zonder gage repatrieert, de onderkoopman Jan Henseler Rode en de vaandrigs Johan Hendrik Pretorius, Christiaan Lodewijk Franke en Johan Fredrik Jonas. Bovendien gaan naar Nederland verscheidene burgers, vrouwen en kinderen voor wie passage betaald is, en de huisvrouw van praktizijn Stier en van kapitein Van Stek, het zoontje van eerstgenoemde en een dochtertje van kapitein Neuman, voor wie een besluit over betaling, daar zij dat wegens beperkte middelen niet in Azië hoefden te doen, aan Heren XVII wordt overgelaten. Volgens artikel 13 van de instructie door Heren XVII voor predikanten van 1657 is aan de weduwe van de lutherse predikant Morhard met haar dochter, en aan Denis Louis Gouijon, eerder kapitein-ingenieur in Franse dienst, die de Compagnie als zodanig op Ceylon heeft gediend, vrij transport naar Nederland verleend bij besluit van 12 juni en 8 september 1761. De bagage is volgens de regels behandeld en de gecommitteerden voor het brandmerken zijn bij besluit van 4 september benoemd.) 
Alleen hebben wij aan den oud-directeur De Wend bij besluyt van den 14 e augustus geaccordeert eenige kassen porcelein onder betaling van 15 percentos aan vracht, buyten de tien die in Nederland van den verkoop gekort worden, mede te neemen, omdat men de retourbodems tog met steenen moest ballasten. 
Van de repatrieerende dienaren hebben de opperkoopman De Pril en de vaandrigs Franken en Pretorius verzoek gedaan om onse voorschrijving aan U Wel Ed. Hoogachtb. om, in tijd en wijle daartoe verzoek doende, in hunne vorige qualiteyten weder te mogen uytkomen. Welker instantie wij de vrijheyt nemen U Wel Ed. Hoogachtbare gunstig voor te dragen. Noch vertrekt tans met de retourvloot de gewesen Bandasch predikant Gerardus Verbeet, laatst vermeld bij onse letteren van den laasten december 1760 en die, ingevolge bijleggende sententie van den Raad van Justitie, van ampt, qualiteyt en gagie gedeporteerd en voor eeuwig uyt 's Compagnies gebied gebannen is. 
Aan assignaties gaat met de eerste bezending mee ƒ 2. 417. 371. Aan commissarissen van de bank zijn bij besluit van 28 juli 1761 authentieke kopieën van assignaties tot rsd 
26. 500 verleend, die op de naam van de in 1756 gerepatrieerde, maar verongelukte predikant Libreght Augustus Behmer stonden. De commissarissen waren gemachtigd voor ontvangst door de volmachten van deze, Jan George Hohlfeld en Jan Loling, kooplieden te Amsterdam. Er wordt op aangedrongen dat van de bestelling van contanten, koopwaren en benodigdheden voor 1763, waarbij grote zuinigheid is betracht, fol. 123 vooral de 30 ton aan goud en zilver zullen worden geleverd. Als dit door een ongeval op zee zou ontbreken, moet in Azië weer geld worden geleend, boven de ƒ 7. 301. 119 die per eind augustus 1761 in de boeken op rente voortloopt. Het is slechts mogelijk om daarop per eind december tien ton af te lossen, wanneer de gelden op assignatie zijn binnengekomen, waardoor de renten met ƒ 45. 309 per jaar zullen verminderen. Daar er in vergelijk met vroeger weinig specie wordt gevraagd, dringt men aan op het uitvoeren van de bestelling. Daar de bestelling van 15 oktober 1759 van 200 vaten boter niet is uitgevoerd, moeten de gevraagde 500 vaten zeker geleverd worden. Die 200 vaten zouden tot het vroege voorjaar van 1762 toereikend zijn geweest, maar nu diende men op 7 juli te besluiten om dure en slechte boter van Bengalen, Coromandel en Malabar te bestellen tot tienduizend pond van ieder kantoor. Sedert drie maanden kon er geen verstrekking fol. 124 van rantsoenen voor de dienaren te land en op zee, ja zelfs niet aan de retourschepen gedaan worden. Als er geen boter van de kantoren komt, zijn verstrekkingen gedurende nog zeven maanden onmogelijk. Hopelijk brengen de in 1760 bestelde 500 vaten in het voorjaar van 1762 verlichting. Als Heren XVII besluiten jaarlijks minstens 400 vaten te zenden, dan zullen er geen tekorten meer zijn. Er is ook een tekort aan olijfolie, waardoor de wal en de schepen in Azië daarmee niet bevoorraad konden worden, en de retourschepen niet naar behoefte. Het was nodig olijfolie te kopen die de Engelsen aan particulieren hadden geleverd. Het bestuur aan Kaap de Goede Hoop kreeg toestemming om boter van het land daar te verstrekken aan schepen op weg naar Azië en desnoods olijfolie te halen uit de retourschepen en naar Batavia terug te zenden. fol. 125 
Dit betekent wel een vermindering op de in Azië benodigde 350 halve amen, zodat de nu verzonden bestelling uitgevoerd dient te worden. Dat geldt ook voor platen rood en geel koper, waaraan zo'n tekort was dat uit ieder van de uit Nederland aankomende schepen een koksketel genomen moest worden. De kombuizen op de schepen en in de hospitalen konden ternauwernood voorzien worden. Om te voorkomen dat, zoals onlangs geschiedde, de bestelde hoeveelheid en kwaliteit aan ijzeren hoepels van de Engelse schepen gekocht moeten worden, dan wel spijkers uit staafijzer op Java tegen een hoge prijs door de Chinezen daar aangemaakt moeten worden, is levering van beide beslist noodzakelijk. Ook de bestelling van ijzer is nodig voor de huishouding en de verkoop. Dat is tevens het geval met de geweren voor de koning van Travancore en met de dranken voor de hospitalen, voor de bijzondere verstrekkingen aan dienaren en voor de Japanners. Voor de laatste zijn vooral de Spaanse wijn en het jopenbier nodig. Er wordt opnieuw aangedrongen voor hen de in de bestelling genoemde manufacturen per eerste gelegenheid te zenden. fol. 126 Dit jaar zijn ze na het vertrek van de schepen aangekomen, waardoor verliesgevende Bengaalse textiel gezonden moest worden. Daar van uitrustingsstukken slechts besteld wordt wat beslist nodig is, vraagt men dringend om vooral de volgende goederen te mogen ontvangen.) 
Zware touwen van 18 tot tien duym Cabel ,, ,, 9 ,, ses ,, Reepen ,, ,, 10 ,, vijf ,, Wandt ,, ,, 8 ,, ses ,, 
Schooten, 
Lijnen in zoort, 
Loodlijnen, 
Paardelijnen, 
Gordings, 
Poortlaken, 
Groene zeep, 
Handlantherns, 
Slonsjes, 
Dubbeld blik, 
Kopere wijn- en bierkranen, 
Stuurreepstrossen, 
Zware ankers, 
IJzere trossen en 
2 brandspuyten met haar toebehooren, ten dienste van de equipagiewerf. Dewijl men om alle dese benodigtheeden vrij wat gebrek staat te lijden, indien U Wel Ed. Hoogachtb. mogte goedvinden daaromtrent eenige vermindering te maken, hetgeene wij het contrarie verhopen. 
Als ballast gaan 36 metalen kanonnen mee, in totaal 71. 781 lb. Er wordt verzocht voor een gelijk gewicht aan 12-ponder metalen kanonnen te zenden. De repatriërende ondermeesters is wegens hun behoeftigheid eenzelfde privé kist fol. 127 als de bootslieden toegestaan. Dienaren die ongeveer ƒ 14,- per maand verdienen en als ongeneeslijk repatrieren, hoewel hun diensttijd nog niet is verstreken, behouden hun gage, maar niet de door Heren XVII beschikbaar gestelde premie. De van de kamer van Hoorn met de Schagen ontvangen molenstenen zijn wel geschikt voor de korenmolen, maar niet voor de kruitmolen. Zoals reeds in de brief van 15 oktober vermeld, is daaraan ernstig gebrek. Daarom moeten de bestelde leggers en lopers voldoen aan de eisen daaraan gesteld in het bijgevoegde bericht van de fabriek, en geschikt zijn voor een kruitmolen. Om de herhaaldelijk gebeurende ongelukken door het barsten te voorkomen, moeten ze van metaal, of koper en zink zijn. Het is wenselijk dat ze gauw verzonden worden. fol. 128 Nadat deze brief tot zover gereed was, overleed op 15 oktober 1761 Jacob van der Waeyen. Zoals bepaald, vervangt oudgouverneur Roelof Blok hem. Gezien diens karakter, zijn functie als kapitein in het admiraliteitscollege van het Noorderkwartier en zijn bewezen diensten is hij tot admiraal benoemd en mag hij van de steng van zijn retourschip de Lekkerland zijn vlag laten waaien. Dit is een eenmalig besluit en geen precedent; men vertrouwt dat Heren XVII het goedkeuren. fol. 129 Ondertekening.) 
]]></raw>
  <tunits>
    <tunit xpath="//volume[14]/missive[1]/header[1]" type="header" id="t1" offset="0" length="1154"/>
    <tunit xpath="//volume[14]/missive[1]/paragraph[2]" type="paragraph" id="t2" offset="1154" length="1224"/>
    <tunit xpath="//volume[14]/missive[1]/paragraph[3]" type="paragraph" id="t3" offset="2378" length="443"/>
    <tunit xpath="//volume[14]/missive[1]/remark[4]" type="remark" id="t4" offset="2821" length="680"/>
    <tunit xpath="//volume[14]/missive[1]/remark[5]" type="remark" id="t5" offset="3501" length="1220"/>
    <tunit xpath="//volume[14]/missive[1]/header[6]" type="header" id="t6" offset="4721" length="4158"/>
    <tunit xpath="//volume[14]/missive[1]/paragraph[7]" type="paragraph" id="t7" offset="8879" length="532"/>
    <tunit xpath="//volume[14]/missive[1]/remark[8]" type="remark" id="t8" offset="9411" length="859"/>
    <tunit xpath="//volume[14]/missive[1]/header[9]" type="header" id="t9" offset="10270" length="416"/>
    <tunit xpath="//volume[14]/missive[1]/paragraph[10]" type="paragraph" id="t10" offset="10686" length="341"/>
    <tunit xpath="//volume[14]/missive[1]/remark[11]" type="remark" id="t11" offset="11027" length="617"/>
    <tunit xpath="//volume[14]/missive[1]/remark[12]" type="remark" id="t12" offset="11644" length="1113"/>
    <tunit xpath="//volume[14]/missive[1]/paragraph[13]" type="paragraph" id="t13" offset="12757" length="1153"/>
    <tunit xpath="//volume[14]/missive[1]/header[14]" type="header" id="t14" offset="13910" length="2376"/>
    <tunit xpath="//volume[14]/missive[1]/paragraph[15]" type="paragraph" id="t15" offset="16286" length="316"/>
    <tunit xpath="//volume[14]/missive[1]/header[16]" type="header" id="t16" offset="16602" length="377"/>
    <tunit xpath="//volume[14]/missive[1]/paragraph[17]" type="paragraph" id="t17" offset="16979" length="1679"/>
    <tunit xpath="//volume[14]/missive[1]/remark[18]" type="remark" id="t18" offset="18658" length="367"/>
    <tunit xpath="//volume[14]/missive[1]/header[19]" type="header" id="t19" offset="19025" length="4142"/>
    <tunit xpath="//volume[14]/missive[1]/paragraph[20]" type="paragraph" id="t20" offset="23167" length="583"/>
    <tunit xpath="//volume[14]/missive[1]/remark[21]" type="remark" id="t21" offset="23750" length="768"/>
    <tunit xpath="//volume[14]/missive[1]/header[22]" type="header" id="t22" offset="24518" length="2415"/>
    <tunit xpath="//volume[14]/missive[1]/paragraph[23]" type="paragraph" id="t23" offset="26933" length="473"/>
    <tunit xpath="//volume[14]/missive[1]/header[24]" type="header" id="t24" offset="27406" length="766"/>
    <tunit xpath="//volume[14]/missive[1]/paragraph[25]" type="paragraph" id="t25" offset="28172" length="431"/>
    <tunit xpath="//volume[14]/missive[1]/remark[26]" type="remark" id="t26" offset="28603" length="1935"/>
    <tunit xpath="//volume[14]/missive[1]/remark[27]" type="remark" id="t27" offset="30538" length="684"/>
    <tunit xpath="//volume[14]/missive[1]/header[28]" type="header" id="t28" offset="31222" length="563"/>
    <tunit xpath="//volume[14]/missive[1]/paragraph[29]" type="paragraph" id="t29" offset="31785" length="954"/>
    <tunit xpath="//volume[14]/missive[1]/remark[30]" type="remark" id="t30" offset="32739" length="1351"/>
    <tunit xpath="//volume[14]/missive[1]/header[31]" type="header" id="t31" offset="34090" length="2401"/>
    <tunit xpath="//volume[14]/missive[1]/paragraph[32]" type="paragraph" id="t32" offset="36491" length="160"/>
    <tunit xpath="//volume[14]/missive[1]/header[33]" type="header" id="t33" offset="36651" length="110"/>
    <tunit xpath="//volume[14]/missive[1]/paragraph[34]" type="paragraph" id="t34" offset="36761" length="166"/>
    <tunit xpath="//volume[14]/missive[1]/paragraph[35]" type="paragraph" id="t35" offset="36927" length="892"/>
    <tunit xpath="//volume[14]/missive[1]/remark[36]" type="remark" id="t36" offset="37819" length="1169"/>
    <tunit xpath="//volume[14]/missive[1]/header[37]" type="header" id="t37" offset="38988" length="4171"/>
    <tunit xpath="//volume[14]/missive[1]/paragraph[38]" type="paragraph" id="t38" offset="43159" length="839"/>
    <tunit xpath="//volume[14]/missive[1]/paragraph[39]" type="paragraph" id="t39" offset="43998" length="725"/>
    <tunit xpath="//volume[14]/missive[1]/remark[40]" type="remark" id="t40" offset="44723" length="2806"/>
    <tunit xpath="//volume[14]/missive[1]/remark[41]" type="remark" id="t41" offset="47529" length="238"/>
    <tunit xpath="//volume[14]/missive[1]/paragraph[42]" type="paragraph" id="t42" offset="47767" length="871"/>
    <tunit xpath="//volume[14]/missive[1]/remark[43]" type="remark" id="t43" offset="48638" length="1416"/>
    <tunit xpath="//volume[14]/missive[1]/paragraph[44]" type="paragraph" id="t44" offset="50054" length="1215"/>
    <tunit xpath="//volume[14]/missive[1]/remark[45]" type="remark" id="t45" offset="51269" length="422"/>
    <tunit xpath="//volume[14]/missive[1]/remark[46]" type="remark" id="t46" offset="51691" length="2848"/>
    <tunit xpath="//volume[14]/missive[1]/paragraph[47]" type="paragraph" id="t47" offset="54539" length="1050"/>
    <tunit xpath="//volume[14]/missive[1]/remark[48]" type="remark" id="t48" offset="55589" length="516"/>
    <tunit xpath="//volume[14]/missive[1]/remark[49]" type="remark" id="t49" offset="56105" length="1821"/>
    <tunit xpath="//volume[14]/missive[1]/paragraph[50]" type="paragraph" id="t50" offset="57926" length="182"/>
    <tunit xpath="//volume[14]/missive[1]/paragraph[51]" type="paragraph" id="t51" offset="58108" length="164"/>
    <tunit xpath="//volume[14]/missive[1]/paragraph[52]" type="paragraph" id="t52" offset="58272" length="205"/>
    <tunit xpath="//volume[14]/missive[1]/paragraph[53]" type="paragraph" id="t53" offset="58477" length="641"/>
    <tunit xpath="//volume[14]/missive[1]/remark[54]" type="remark" id="t54" offset="59118" length="1249"/>
    <tunit xpath="//volume[14]/missive[1]/remark[55]" type="remark" id="t55" offset="60367" length="955"/>
    <tunit xpath="//volume[14]/missive[1]/paragraph[56]" type="paragraph" id="t56" offset="61322" length="610"/>
    <tunit xpath="//volume[14]/missive[1]/remark[57]" type="remark" id="t57" offset="61932" length="2569"/>
    <tunit xpath="//volume[14]/missive[1]/remark[58]" type="remark" id="t58" offset="64501" length="532"/>
    <tunit xpath="//volume[14]/missive[1]/paragraph[59]" type="paragraph" id="t59" offset="65033" length="454"/>
    <tunit xpath="//volume[14]/missive[1]/remark[60]" type="remark" id="t60" offset="65487" length="3127"/>
    <tunit xpath="//volume[14]/missive[1]/paragraph[61]" type="paragraph" id="t61" offset="68614" length="486"/>
    <tunit xpath="//volume[14]/missive[1]/remark[62]" type="remark" id="t62" offset="69100" length="4166"/>
    <tunit xpath="//volume[14]/missive[1]/remark[63]" type="remark" id="t63" offset="73266" length="309"/>
    <tunit xpath="//volume[14]/missive[1]/paragraph[64]" type="paragraph" id="t64" offset="73575" length="424"/>
    <tunit xpath="//volume[14]/missive[1]/footnote[65]" type="footnote" id="t65" offset="73999" length="44"/>
    <tunit xpath="//volume[14]/missive[1]/remark[66]" type="remark" id="t66" offset="74043" length="81"/>
    <tunit xpath="//volume[14]/missive[1]/header[67]" type="header" id="t67" offset="74124" length="2372"/>
    <tunit xpath="//volume[14]/missive[1]/paragraph[68]" type="paragraph" id="t68" offset="76496" length="1116"/>
    <tunit xpath="//volume[14]/missive[1]/remark[69]" type="remark" id="t69" offset="77612" length="739"/>
    <tunit xpath="//volume[14]/missive[1]/paragraph[70]" type="paragraph" id="t70" offset="78351" length="694"/>
    <tunit xpath="//volume[14]/missive[1]/remark[71]" type="remark" id="t71" offset="79045" length="1671"/>
    <tunit xpath="//volume[14]/missive[1]/remark[72]" type="remark" id="t72" offset="80716" length="73"/>
    <tunit xpath="//volume[14]/missive[1]/header[73]" type="header" id="t73" offset="80789" length="978"/>
    <tunit xpath="//volume[14]/missive[1]/paragraph[74]" type="paragraph" id="t74" offset="81767" length="350"/>
    <tunit xpath="//volume[14]/missive[1]/header[75]" type="header" id="t75" offset="82117" length="7773"/>
    <tunit xpath="//volume[14]/missive[1]/paragraph[76]" type="paragraph" id="t76" offset="89890" length="692"/>
    <tunit xpath="//volume[14]/missive[1]/paragraph[77]" type="paragraph" id="t77" offset="90582" length="735"/>
    <tunit xpath="//volume[14]/missive[1]/remark[78]" type="remark" id="t78" offset="91317" length="919"/>
    <tunit xpath="//volume[14]/missive[1]/header[79]" type="header" id="t79" offset="92236" length="59"/>
    <tunit xpath="//volume[14]/missive[1]/paragraph[80]" type="paragraph" id="t80" offset="92295" length="986"/>
    <tunit xpath="//volume[14]/missive[1]/remark[81]" type="remark" id="t81" offset="93281" length="3233"/>
    <tunit xpath="//volume[14]/missive[1]/remark[82]" type="remark" id="t82" offset="96514" length="726"/>
    <tunit xpath="//volume[14]/missive[1]/paragraph[83]" type="paragraph" id="t83" offset="97240" length="755"/>
    <tunit xpath="//volume[14]/missive[1]/remark[84]" type="remark" id="t84" offset="97995" length="513"/>
    <tunit xpath="//volume[14]/missive[1]/header[85]" type="header" id="t85" offset="98508" length="5256"/>
    <tunit xpath="//volume[14]/missive[1]/paragraph[86]" type="paragraph" id="t86" offset="103764" length="1484"/>
    <tunit xpath="//volume[14]/missive[1]/remark[87]" type="remark" id="t87" offset="105248" length="2638"/>
    <tunit xpath="//volume[14]/missive[1]/paragraph[88]" type="paragraph" id="t88" offset="107886" length="449"/>
    <tunit xpath="//volume[14]/missive[1]/remark[89]" type="remark" id="t89" offset="108335" length="4220"/>
    <tunit xpath="//volume[14]/missive[1]/remark[90]" type="remark" id="t90" offset="112555" length="985"/>
    <tunit xpath="//volume[14]/missive[1]/remark[91]" type="remark" id="t91" offset="113540" length="2250"/>
    <tunit xpath="//volume[14]/missive[1]/paragraph[92]" type="paragraph" id="t92" offset="115790" length="302"/>
    <tunit xpath="//volume[14]/missive[1]/paragraph[93]" type="paragraph" id="t93" offset="116092" length="658"/>
    <tunit xpath="//volume[14]/missive[1]/remark[94]" type="remark" id="t94" offset="116750" length="174"/>
    <tunit xpath="//volume[14]/missive[1]/remark[95]" type="remark" id="t95" offset="116924" length="2212"/>
    <tunit xpath="//volume[14]/missive[1]/remark[96]" type="remark" id="t96" offset="119136" length="1392"/>
    <tunit xpath="//volume[14]/missive[1]/header[97]" type="header" id="t97" offset="120528" length="110"/>
    <tunit xpath="//volume[14]/missive[1]/paragraph[98]" type="paragraph" id="t98" offset="120638" length="11"/>
    <tunit xpath="//volume[14]/missive[1]/paragraph[99]" type="paragraph" id="t99" offset="120649" length="18"/>
    <tunit xpath="//volume[14]/missive[1]/paragraph[100]" type="paragraph" id="t100" offset="120667" length="13"/>
    <tunit xpath="//volume[14]/missive[1]/paragraph[101]" type="paragraph" id="t101" offset="120680" length="15"/>
    <tunit xpath="//volume[14]/missive[1]/paragraph[102]" type="paragraph" id="t102" offset="120695" length="11"/>
    <tunit xpath="//volume[14]/missive[1]/paragraph[103]" type="paragraph" id="t103" offset="120706" length="13"/>
    <tunit xpath="//volume[14]/missive[1]/paragraph[104]" type="paragraph" id="t104" offset="120719" length="14"/>
    <tunit xpath="//volume[14]/missive[1]/paragraph[105]" type="paragraph" id="t105" offset="120733" length="16"/>
    <tunit xpath="//volume[14]/missive[1]/paragraph[106]" type="paragraph" id="t106" offset="120749" length="11"/>
    <tunit xpath="//volume[14]/missive[1]/paragraph[107]" type="paragraph" id="t107" offset="120760" length="15"/>
    <tunit xpath="//volume[14]/missive[1]/paragraph[108]" type="paragraph" id="t108" offset="120775" length="29"/>
    <tunit xpath="//volume[14]/missive[1]/paragraph[109]" type="paragraph" id="t109" offset="120804" length="20"/>
    <tunit xpath="//volume[14]/missive[1]/paragraph[110]" type="paragraph" id="t110" offset="120824" length="15"/>
    <tunit xpath="//volume[14]/missive[1]/paragraph[111]" type="paragraph" id="t111" offset="120839" length="19"/>
    <tunit xpath="//volume[14]/missive[1]/paragraph[112]" type="paragraph" id="t112" offset="120858" length="268"/>
    <tunit xpath="//volume[14]/missive[1]/remark[113]" type="remark" id="t113" offset="121126" length="1514"/>
  </tunits>
</NAF>
