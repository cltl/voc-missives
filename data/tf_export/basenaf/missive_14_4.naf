<?xml version='1.0' encoding='UTF-8'?>
<NAF xml:lang="en" version="3.2">
  <nafHeader>
    <fileDesc creationtime="2022-10-04T10:16:06CEST" title="Van der Parra, Hooreman, Van der Spar, Van Riemsdijk, Schreuder, Van Bazel, De Klerk, Van Ossenberg, Romp, Hilgers; Batavia, 18 oktober 1762" filename="missive_14_4.naf"/>
    <public publicId="missive_14_4"/>
    <linguisticProcessors layer="raw">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
    <linguisticProcessors layer="tunits">
      <lp timestamp="2022-10-04T10:16:06CEST" name="tf-clariah-gm" version="1.0"/>
    </linguisticProcessors>
  </nafHeader>
  <raw><![CDATA[PETRUS ALBERTUS VAN DER PARRA, LIBRECHT HOOREMAN, JURGEN VAN DER SPAR, JEREMIAS VAN RIEMSDIJK, JAN SCHREUDER, HUIJBERT WILLEM VAN BAZEL, REYNIER DE KLERK, WILLEM HENDRIK VAN OSSENBERG, MICHIEL ROMP EN MAURITS THEODORUS HILGERS, BATAVIA 18 OKTOBER 1762. VOC 3029 (Kol. Arch. 2921), fol. 6-126. (fol. 6 Kort na het vertrek van het naschip de Schoonzicht met de brief van 4 mei 1762 werden de brieven van 24 september en 5 oktober 1761 ontvangen. Ze zijn op 19 mei 1762 geopend, waarbij al enige maatregelen zijn getroffen, en op 8, 9 en 12 juli in de vergadering behandeld. Eerst wordt de brief van 24 september 1761 beantwoord. Ambon fol. 7 Het bevel om de nootmuskaat- en kruidnagelbomen op ongeoorloofde plaatsen en ook als de vruchten niet van goede kwaliteit zijn, te vernietigen, zal herhaald worden. Ook de smokkel, die ondanks alle inspanningen zeker niet geheel verhinderd is, zal worden tegengegaan. De uitgestrektheid van het gebied waar specerijbomen voorkomen en het gebrek aan patrouillevaartuigen belemmeren het uitroeien. De rondzwervende vreemde Europeanen stimuleren de smokkelaars. Men vreest de gevolgen. Dit blijkt uit het geheime besluit van 6 april. Er wordt daar naar verwezen voor de maatregelen die tegen de smokkel van de bevolking van Ceram genomen zullen worden, mits daarvoor tijdig personeel komt. De burgervaart is in de brieven van 15 oktober 1760 en 17 oktober 1761 uitvoerig behandeld. fol. 8 De bevelen daarover zullen stipt uitgevoerd worden. Naar aanleiding van de zorgen van Heren XVII over de groei van het aantal burgerschepen wordt opgemerkt dat de sampans en orembaais maar kleine vaartuigen zijn, die niet ver de zee opgaan. Zij vallen niet onder burgervaartuigen en doen hun aantal niet toenemen. Banda Het uitblijven van de extracten uit de kasrekeningen van Banda is te wijten aan degene die ze vandaar moet verzenden. Er zal geschreven worden de schuldigen te straffen met de afdracht van een maand salaris voor de armen en met hun namen bekend te maken. Het bestuur moet zich verantwoorden waarom het op 27 februari 1759 heeft besloten om de verkoop van rijst op de markt tot 1 mei uit te stellen, terwijl er nog voor negen maanden voorraad was. fol. 9 Het vernietigen van bomen op Banda en elders is nimmer aan de aandacht ontglipt. Het is de basis voor het monopolie op de specerijhandel. Ternate Het monopolie is zeer belangrijk, zeker nu, zoals onder Ternate door Heren XVII werd opgemerkt, de concurrenten in de Oosterkwartieren proberen binnen te dringen. Voor tegenmaatregelen wordt verwezen naar de geheime resoluties van 22 december 1761 en van 22 januari en 9 februari 1762. Deze kwamen voort uit het rapport van Reynier de Klerk, Jan Elias van Mijlendonk en secretaris Willem Arnold Alting over Compagnies rechten en bezittingen in de Grote Oost en hun handhaving. Hopelijk zijn de maatregelen effectief. Uit de geheime brief van gouverneur Jacob van Schoonderwoerd van 8 mei 1762 blijkt) 
dat volgens het relaas van een Europeër en twee Xullaneezen, die hunne gevangenis op Salawatti ontvlucht waren, de Engelschen toen nog geen vastigheid op dat eiland hadden, maar dat er geruchten waren, alsof zij zich op een eilandje, leggende voor het bekende sluyknest Oning of Woni, (een negerij van Nova Guinea) zouden gevestigt hebben. Welke plaats, als in de Straat Batante leggende, naar de gedachten van gemelden gouverneur, rechtbequaam zoude zijn voor hun oogmerk, als vanouds de rendez-vous zijnde van de sluykers, die daar gewoon zijn hunne nagelen en nooten te markt te brengen en andere waaren van hunne gading weder mede te neemen. 
Daarom is het vlootje patrouilleschepen, dat conform de brief van 4 mei naar Ternate is gezonden, opgedragen aandacht te besteden aan de bestraffing van Woni en specerijbomen zoveel mogelijk te vernietigen. Het bestuur van Ternate berichtte in de aparte brief van 30 juni 1761 dat daar bij de jongste extirpatietocht 153. 778 bomen waren geveld. Als men zich tot het eigenlijke Ternate had beperkt, dan was het werk al gedaan, omdat er op dat eiland geen specerijbomen zijn. Op de uitgestrekte kust van Halmaheira, de andere grote eilanden daar, en vooral op de Papuase eilanden zijn zeer veel kruidnagel- en nootmuskaatbomen. fol. 11 De ontoegankelijkheid van de bossen en de verraderlijke aard van de bewoners verklaren waarom de al honderd jaar durende uitroeiing nog steeds niet voltooid is. Daarom is er geen reden om aan de juistheid van de extirpatierapporten te twijfelen. Heren XVII hebben goed begrepen dat beloningen voor het aanwijzen van bomen een goed middel zijn. De Molukse koningen ontvangen daarvoor de contractuele recognitiegelden, waarvoor hun onderdanen verplicht zijn specerijbomen aan te wijzen en te vernietigen. Het contract van 1734 met Maba, Weda, Patani en andere dorpen van Halmaheira bepaalt dat het aanwijzen van bomen op verborgen en afgelegen plaatsen wordt beloond met rsd 5, te verhogen in evenredigheid met het aantal. Uit de geheime resolutie van 22 december 1761 blijkt dat de gedachten van de Hoge Regering met die van Heren XVII overeenstemmen. Daarbij mag het bestuur van Ternate een buitengewone beloning geven aan inlanders en anderen die zich bij het aanwijzen van bomen onderscheiden. fol. 12 Het resultaat zal de kosten zeker dubbel goedmaken. De voorschriften voor getuigenverklaringen op onderhorige kantoren zullen worden opgevolgd. Zo zullen te Menado en Gorontalo attestaties in strafzaken worden opgemaakt en desnoods beëdigd. Maar in halszaken moet het opmaken steeds voor de behandelende rechter geschieden en evenzo, als er ook maar enige bedenking is over de wijze waarop de verklaring is verleend. 
Makassar Betreffende de memories van gouverneur Roelof Blok wordt opgemerkt dat het reglement voor dienaren, op enige kleine punten na, in de vergadering van 20 maart 1760 is goedgekeurd. In de brief van 31 december is bevolen het met de wijzigingen toe te passen. Ook de memorie van overgave van Blok aan Cornelis Sinkelaar is behandeld en de besluiten staan in de geheime resoluties van 21 april 1761. fol. 13 Zoals reeds in de brief van 11 december 1761 daarheen is opgemerkt, viel de Makassarse indigo slecht uit. Omdat de monsters waardeloos waren en wegens vele belemmeringen, is opgedragen geheel van de verbouw af te zien. Bandjarmasin Ondanks de voortdurende beloften van de resident en de aanleg van nieuwe tuinen, zijn de verwachtingen niet uitgekomen en is er te Bandjarmasin slechts 94. 941 lb peper verworven. Overeenkomstig de generale beschrijving van 1759 is t. w. v. ƒ 79. 870 verzonden naar Bandjarmasin, waaronder ƒ 66. 560 in contanten. Een bedrag van ƒ 172. 875 is met de Kasteel van Tilburg vanuit Makassar gezonden, omdat eenzelfde bedrag met de Ouwerkerk verloren was gegaan. Het hoort dus onder 1758. Om tekort te voorkomen, fol. 14 was ook al met de Vrouwe Elisabeth zo'n bedrag naar Bandjarmasin gezonden. Daar het overbodig was, is het met de Kasteel van Tilburg teruggekomen. Wat dus in 1759 verzonden is, is niet meer dan ƒ 79. 870,-. Timor Omtrent de schadelijkheid van de uitvoer van was uit Timor door particulieren en de beste middelen de bestelling van de Compagnie voldaan te krijgen, wordt het bericht van de dienaren ter plaatse afgewacht. De vraag is of deze uitvoer geheel verboden moet worden, of gedeeltelijk, dan wel slechts toegestaan, nadat wat de Compagnie nodig heeft, is verworven. De tolboeken te Batavia wijzen uit dat er door particulieren in 1759 aan was 300 pikol is ingevoerd, wat in 1760 is verminderd tot 269 en in 1761 tot 150 pikol. In 1759 voerde de Compagnie 16. 350 lb in, en 35. 460 lb in 1760. Doordat het opperhoofd Hans Albregt van Pluskouw de Batavier niet op tijd terugzond, is er in 1761 niets ingevoerd. fol. 15 Met de aankomst van dit schip is er dit jaar 34. 625 lb was aangevoerd. Over de onderhandelingen tussen Frankrijk en Portugal over de Portugese bezittingen op Timor kan geen opheldering gegeven worden. Sedert commissaris Johannes Andreas Paravicini die in zijn rapport deze onderhandelingen veronderstelde en de tweede te Lifao ze bevestigde, is er geen informatie ontvangen. Als deze onderhandelingen al geen hersenschim zijn, dan hebben ze althans geen voortgang gehad. Over het debet van de oud-secunde Joan Louis Hosselie mag dan in de brief van 31 december 1759 naar Timor niet gesproken zijn, maar enige extractresoluties die daarheen met de bark Kaaskoper zijn gestuurd, maken er wel melding van. Nadat die bark zijn reis had gemist, zijn ze in december 1760 nog eens gestuurd, maar het bestuur roerde in zijn antwoord van 1761 deze zaak niet aan. De brief van 15 september 1760 meldt dat door intrekking van ƒ 2804 van de gage van Hosselie, fol. 16 zijn schuld tot ƒ 21. 705 verminderd is, en dat er geen andere vorderingen op hem zijn. Er zal om nadere informatie gevraagd worden. De Hoge Regering had, evenals Heren XVII, gewenst dat opperhoofd Hans Albregt van Pluskouw, zoals hij beloofde, het roofnest Naymoetie niet voor de tweede maal had verlaten voordat het met de grond gelijk was gemaakt. In de generale missive van 31 december 1760 is reeds gemeld dat de tweede expeditie net zo slecht als de eerste is afgelopen. Sindsdien is Van Pluskouw, zoals bericht in het briefje van 29 januari 1762, door zijn onbezonnen gedrag aan zijn einde gekomen. Wegens de huidige omstandigheden is behoorlijke wraak voor deze moord achterwege gebleven. Palembang Over de verminderde leverantie van peper, waarvoor met het tin het kantoor Palembang dient, is verscheidene jaren bij de sultan geklaagd en getracht, nu eens met vriendelijke dan weer ernstige woorden, te bereiken dat hij net zoveel peper fol. 17 als tin levert. Dit was tevergeefs. Met schepen van de koning en met de Bronstee is 9028 pikol peper aangevoerd en de ongehoorde hoeveelheid van 35. 365 pikol tin. De koning beroept zich op een slechte oogst en de residenten hebben afdoende verzekerd dat er geen smokkel is. Betreffende de peper moest men het hierbij laten, maar over de tin is op 9 en 23 februari 1762 voorlopig besloten, wat reeds in de brief van 4 mei is bericht, dat de gezanten van de koning zullen worden afgewacht. Deze kwamen na enige tijd en de gouverneur-generaal rapporteerde op 25 juni over de onderhandelingen. Hij wees erop dat de aanmaningen tot een betere nakoming van het jongste contract weinig effect hadden. Het besluit van 4 mei om naast de volle betaling voor 10. 000 pikol tin, voorlopig rsd 10 voor iedere pikol daarboven te geven, fol. 18 was niet uitgevoerd) 
vermits de hoofden van 's konings vaartuygen betuygt hadden niet bevoegd te zijn om dien minderen prijs te accepteeren. Dat ook de gezanten verklaard hadden, buyten 's konings' voorweeten, in geen prijsvermindering te kunnen bewilligen, beroepende zich op het 10 e art. van het jongste contract, waarbij de koning zich verplicht heeft, al het tin, op Banca en Billiton vallende, aan de Compagnie te leveren, met uytsluyting van alle andere natiën. Dat den gezanten wel tegengeworpen was, hoe de onmiddelijk volgende woorden, in zulke quantiteiten, als de Compagnie requireeren zal, de zaak genoegsaam ten onzen faveure besliste. Doch dat het slot van gemelde 10 art. waarbij de quantiteiten zo groot bepaald worden, als de daartoe overgezonden contanten bedragen zouden, de zaak geheel duister maakte, dewijl bijna al het tin door 's konings vaartuigen aangebragt en hier afbetaald word. 
Om dit artikel duidelijk te maken en om de aanvoer van tin, zolang die zoveel met die van peper verschilde, vast te stellen, stelde de gouverneur-generaal voor de aanvoer op 20. 000 pikol tin per jaar te bepalen en voor het meerdere een lagere prijs te betalen. Besloten werd om naast de betaalde 10. 000 pikol nog eens 10. 000 pikol aan te nemen tegen de volle prijs van rsd 15. fol. 19 De gouverneur-generaal werd gemachtigd om een overeenkomst te sluiten voor het aannemen van meer tin tegen rsd 12 of 13 het pikol. Maar overigens zou te Palembang en te Batavia samen niet meer dan 20. 000 pikol geaccepteerd worden. Na veel talmen kwam er bij besluit van 29 juni uit de onderhandelingen dat wat er dit jaar boven de 20. 000 pikol is aangevoerd, voor rsd 13 het pikol gekocht zou worden. Maar de gezanten voerden in de vergadering van 6 juli aan dat zij uit vrees voor hun koning niet minder dan rsd 15 het pikol konden aannemen. De Hoge Regering hield echter voet bij stuk, waarop de gezanten zeiden dat ze dan slechts 20. 000 lb voor de oude prijs zouden leveren en eventueel de peperleverantie geheel zouden staken. Daarop is geantwoord dat men het belang van de koning en rijksgroten genoeg kende om hiervan onder de indruk te zijn. Men zou de koning hierover een brief schrijven en op antwoord wachten, en vervolgens handelen in het belang van de Compagnie. De gezanten bleven echter bij hun besluit. fol. 20 Ze ontvingen 20. 000 lb voor de volle prijs; het meerdere is onbetaald gebleven. Dit is de koning bericht en tevens dat de Compagnie zoveel tin heeft, dat ze niet meer dan 20. 000 lb zal aannemen. Er is op gewezen dat dit hopelijk niet betekent dat er minder peper wordt geleverd. Dit zou nadelig zijn voor de koning. Nu was het probleem hoe het grote restant van wel 5. 200. 000 lb tin uit Siam, Malakka en Bangka aan de man te brengen. De Chinese jonken hebben dit jaar bijna geen tin vervoerd. Dit is toe te schrijven aan de slechte markt voor thee en een te hoge verkoopsprijs voor de afzet in China. Daarom is bij besluit van 25 juni de prijs van rsd 20, die op 19 mei 1758 was vastgesteld, verlaagd tot rsd 19 het pikol. Dat is nog altijd één rijksdaalder meer dan de prijs van 1758. De Westerkwartieren zal bericht worden fol. 21 
dat , evenals met het het Japans staafkoper is geschied, de prijs ter bevordering van de afzet verlaagd kan worden. Er kon zo een aanzienlijke partij aan de Chinezen verkocht worden, zodat het restant verminderd is tot 2. 796. 029 lb. 
Siam Er pleit zoveel tegen het opheffen van het kantoor te Siam dat dit nog niet is uitgevoerd. Ten eerste levert Bima weliswaar sapanhout, maar de Japanners willen slechts dat uit Siam. Er wordt door hen vijf of zes honderduizend pond gevraagd. Van Bima komt niet eens genoeg voor de retourschepen. Ten tweede kan Siam bij een slechte oogst, of bij onlusten, Java van rijst voorzien. fol. 22 De prijs is niet veel hoger dan op Java. Volgens de jongste berekening kost een Siamse kojang van 2640 lb ƒ 33, 4,- en het last van 3066 2/3 lb ƒ 40, 16,-. Het is onduidelijk hoe Heren XVII op een prijs van wel rsd 100 het Siamse kojang komen. Ten derde wordt men in Siam niet meer afgeperst. Ten vierde hebben de pretenties over geschenken niet veel om het lijf. Maar, ten vijfde, bedraagt volgens de visitateur-generaal de schuld van de koning per eind augustus 1761 wel ƒ 29. 063. Dat kan evenwel wel met ƒ 14. 515 verminderd worden, als de voor de Compagnie ongunstige balans voor geschenken, die de residenten op de rekening van de koning zetten, er weer afgetrokken wordt. De restant schuld van ƒ 14. 548 valt wel te innen. Ten zesde bedroegen de geschenken wel aanzienlijke sommen, maar ze zijn deels door ontvangen geschenken gecompenseerd. fol. 23 Er kan bevolen worden om de balans voor geschenken globaal in evenwicht te brengen. Ten zevende kan er aangemaand worden dat de afgeperste veertig kati zilver, zoals de phra-klang in 1759 beloofde, inderdaad wordt teruggegeven. Ten achtste kunnen de uitgaven op een vaste som gesteld worden, waarboven de resident niets zal ontvangen. Vooral om de rijst en het sapanhout is tot het aanhouden van dit kantoor besloten. Op 8 juli zijn de jaarlijkse uitgaven op ƒ 4000,- gesteld met bevel aan de resident zich daaraan te houden. Bovendien is toen besloten om van de schuld van de koning van, als gezegd ƒ 29. 063, ƒ 14. 515 af te schrijven. Dat is het bedrag waarvoor de geschenken die van de koning ontvangen werden, minder waard waren dan de gegeven geschenken. Van de overblijvende schuld van ƒ 14. 548 komt ƒ 4408 voor rekening van de koning en ƒ 10. 140 voor die van de phra-klang. De resident moet op voldoening aandringen. Het tin is sinds 1739 van ƒ 29, 2, 8 fol. 24 successievelijk gesteld op ƒ 45, 4,- het pikol exclusief de onkosten van 10 %. Zo is het tin berekend dat van de koning en de phra-klang ten geschenke werd ontvangen en het sapanhout tegen ƒ 3, 8, 4 het pikol. Nu is het tin op ƒ 35,- en het sapanhout op ƒ 3,- het pikol gesteld. De geschenken en contrageschenken zullen op die voet berekend worden en dienen in evenwicht te blijven. Hopelijk kunnen deze besluiten de goedkeuring van Heren XVII krijgen. De noodzaak om voor Ceylon twee scheepsladingen rijst in te kopen, bewijst dat een argument voor het behoud van Siam gegrond is. China en Cochin Chine De Hoge Regering heeft zich de kritiek op het zenden van de Zuid-Beveland naar China en Cochin Chine, daar die handel slecht is uitgevallen, aangetrokken. Men dacht te handelen in het belang van de Compagnie. De ernstige aanbeveling er voortaan vanaf te zien, fol. 25 wordt in het oog gehouden. Japan Doordat de goederen voor Japan die uit Nederland besteld waren, weer te laat kwamen, moesten deze met verliesgevende Bengaalse en andere goederen aangevuld worden. Hoewel het geen gewoonte is, is het zenden van niet-bestelde goederen noodzakelijk om het kapitaal voor de inkoop van de Japanse retouren vol te maken. Daarom wordt er nogmaals ernstig op aangedrongen de goederen uit Nederland voor Japan tijdig te verzenden. Het bevel om niet meer dan twee schepen te zenden, zelfs als er één verloren is gegaan, zal worden opgevolgd. Sinds 1759 zijn er nooit meer dan twee gezonden. Malakka Hoewel Heren XVII daaraan nog lijken te twijfelen, maken de Engelsen bij het verkopen van oorlogstuig geen onderscheid tussen vriend en vijand. fol. 26 Daarvan zijn genoeg bewijzen, maar dat helpt weinig. Men doet er het zwijgen toe. Om het onderscheid tussen het Malakse tin in inktkokers en blokken aan te geven, wordt een partij uit Perak, zoals het uit de bovenlanden gegoten in inktkokers komt, met een aparte factuur meegezonden. De verhoging van de inkoopsprijs stimuleerde de verwerving van tin uit de bovenlanden. Dit jaar is 831. 420 lb uit Malakka ontvangen, terwijl dit het voorafgaande jaar 480. 639 lb was. Om meer voordeel te hebben van de openstelling van de vaart op Siak en Indragiri dan het eisen van tol, stelde het bestuur voor een lastgeld te heffen. Dit is afgewezen om de vaart op Malakka niet nog meer te belemmeren. Om de vaart met minder gevoelige middelen van andere plaatsen in Straat Malakka af te leiden, is op 28 april 1761 fol. 27 op het voorstel van gouverneur David Boelen in de aparte brief van 6 maart, besloten de vaart van Java naar Siak vast te stellen op drie vaartuigen van Batavia, twee van Java's Oostkust en één van Cheribon, waarvoor, om de handelaars des te meer af te leiden, een zegel van rsd 100 wordt geheven. Over Indragiri is sinds de brief van 15 oktober 1759 niets meer besloten, maar om de vaart op Riau te beperken is, eveneens op voorstel van gouverneur Boelen, in hetzelfde besluit een dubbele tol ingesteld voor alle goederen die op Java's Oostkust of te Cheribon worden aangevoerd uit plaatsen in Straat Malakka buiten het hoofdkantoor Malakka zelf. Sumatra's Westkust De Hoge Regering is het ermee eens dat de Compagnie niet samen met haar dienaren in zout kan handelen. Sinds de vrije vaart bij besluit van 4 december 1759 is gesloten, werd deze handel op 18 en 25 maart 1760 tot een monopolie verklaard. De prijs is bij geheim besluit van 13 april 1761 en in de brief van 25 augustus naar Padang op rsd 55, of 2 taël goud van 21 karaat vastgesteld. Er wordt alles aan gedaan fol. 28 om van de grote hoeveelheid duiten te Batavia en elders af te komen. Het staken van de uitgifte heeft de roulatie nog niet veel verminderd, maar te Batavia is het restant, dat eind juni nog ƒ 325. 889 bedroeg, op heden geslonken tot ƒ 280. 537. Bengalen Heren XVII spoorden aan om zuinig met schepen om te gaan. Gezien het tekort aan schepen zijn de nu gezonden zes zeer welkom. Van de vier Bengaalse retourschepen moesten er twee gebruikt worden om het bestelde uit Sumatra's Westkust gedeeltelijk daarheen te vervoeren, om zo een tweede direct retourschip voor dat kantoor uit te sparen. De Langewijk, die met rijst en andere behoeften naar Ceylon gaat, moet naar Bengalen doorvaren om de goederen voor de handel in Azië vandaar over te brengen. Hieruit blijkt dat alles wordt gedaan om scheepsruimte uit te sparen. fol. 29 Naar aanleiding van de opmerking over vertrek of insolventie van administrerende dienaren is naar een niet te zeer drukkend middel gezocht. Bij besluit van 10 juli 1750 met latere aanvullingen waren reeds voorzieningen voor repatriërende, ontslagen of overleden dienaren getroffen.) 
Doch om Uw Wel Edele Hoogachtbaare oogmerk ten volle te beantwoorden, is den 9 e juli gearresteert dat alle dienaren welken, 'tzij hier, 'tzij op de buytencomptoiren, eenige administratie of directie van 's Compagnies penningen of goederen word toebetrouwd, voor het aanvaarden hunner bedieningen diergelijke borgtochten zullen moeten stellen, die vier jaren na hun overlijden of ontslag stand grijpen en relatie hebben zullen tot al hetgeene, waarvoor ieder uyt hoofde zijner administratie aanspreekelijk geoordeelt mogt worden. Met dien verstande echter dat wanneer iemand, repatrieerende of andersints zijn ontslag obtineerende, bij het quiteeren zijner administratie de vanouds gestelde cautie voor vier jaaren kwam te stellen, de borgtocht, die bij het aanvaarden zijner bedieninge gesteld heeft, cesseeren zal. En deeze laatstgemelde borgtocht (buyten extraordinaire gevallen, die meerder precautie mogten vereisschen) is in zulker voegen bepaald, als bij eene ter resolutie van den 9 e juli geïnsereerde lijst specifique aangetoond word. 
fol. 30 De dienaren blijven verplicht om transport van liquiditeiten te doen en de Compagnie houdt, indien noodzakelijk, haar recht boven de borgtochten uit. Als ervoor wordt gekozen om als borgstelling een bepaalde som in de kas te storten, dan wordt daarover geen rente betaald en is daarop geen aanspraak. Om het voor dienaren makkelijker te maken borgen te vinden, mogen deze bij ziekte of overlijden van degene voor wie ze garant staan, in pakhuizen of elders nagaan of alles naar behoren wordt behandeld en of er van de zieke of van de overledene niets ontvreemd wordt, mits de zieke daarvan op de hoogte is en toestemming heeft gegeven. Bij insolventie van een dienaar met een comptabel ambt houdt de Compagnie fol. 31 het recht van voorkeur op een borgtocht in de zevende plaats, of onmiddellijk na degenen die huis- of landhuur te vorderen hebben, en voor wettelijke hypotheken en alle andere crediteuren. Doch als twee administrerende of andere dienaren hoofdelijk aansprakelijk zijn voor enige posten, dan houdt de Compagnie bij insolventie van de ene, zijn voorrecht op de vorderingen van de andere en zal deze toegelaten worden met de andere crediteuren van de insolvente boedel. Deze regels betreffende de zekerheden voor borgen en het voorrrecht van de Compagnie zijn aan de Raad van Justitie te Batavia, aan de buitenkantoren en met aanplakbiljetten daar en elders bekendgemaakt. Nu er zo aan de wens van Heren XVII is voldaan, wordt de goedkeuring van deze regelingen afgewacht. Daar de essayeur Fredrik Altena al voor het ontvangen van de generale missive uit Nederland naar Padang was vertrokken, kon hij geen mondelinge inlichtingen verschaffen hoe het baar zilver in Nederland wordt gewogen. De opperkooplieden van het kasteel werd bevolen iedere staaf baar zilver bij ontvangst afzonderlijk te wegen en daarvan rapport te doen fol. 32 ter verzending naar Nederland. Door vergelijking daarvan met de rapporten uit Bengalen en met de gegevens uit Nederland kunnen fouten opgespoord en later 
voorkomen worden. De twee berichten van de Bengaalse essayeur Jan Hendrik Haghadamius, die op 31 december 1759 verzonden zijn, maar niet werden ontvangen, gaan nu weer met de bijlagen. De schuld voor deze vertraging ligt geheel bij de dienaren in Bengalen, die reeds volgens een bevel uit 1755 zulke gegevens direct naar Nederland moeten doorgeven. Door het verzenden van 100. 000 lb aluin, die nodig is voor de roodgeverfde doeken, is met het niet sturen daarvan naar Bengalen en Surat, maar naar Patna, de opmerking daarover gemaakt, beantwoord. Uit de besluiten van 13 april en 25 mei 1762 blijkt dat er bij het verzenden van contanten naar Bengalen rekening wordt gehouden met wat er uit Nederland is gestuurd. 
Coromandel fol. 33 Het bevel om op de bestellingen aan de kantoren die textiel leveren, geen andere soorten te zenden wordt stipt opgevolgd. Het bestuur te Coromandel zal berichten of het Tegenapatnamse guinees, waarvan een onbepaalde hoeveelheid was besteld, alleen voor de handel in Azië, of ook voor die op Europa gediend heeft. Van de drie pakken guinees en één salempuris, beide Engelse Cuddalorese soort, en acht andere pakken salempuris zijn de drie pakken guinees bij factuur van de Eendracht, d. d. Nagapattinam 31 augustus 1759, als monsters voor Batavia aangeduid. Daarvan is een pak bij openbare verkoping verkocht voor rsd 260,- en een ander voor rsd 306, 34,- bij een kostprijs van rsd 200, 30,- per pak, wat een winst van respectievelijk 30 % en 53 % betekent. Het derde pak gaat mee voor de kamer Amsterdam. Het pak salempuris Engelse Cuddalorese soort is ook publiekelijk verkocht met 12 % winst, aangezien er op de inkoop van rsd 211, 8,- rsd 38, 40,- verdiend is. fol. 34 Van acht pakken salempuris, volgens de factuur van de Oudkarspel d. d. 16 april 1759 van de fijne gebleekte Porto Novose soort van 8 kaal, die voor Nederland bestemd waren, zijn met de retourschepen van oktober en november 1759 er twee voor de kamer Amsterdam, vier voor die van Hoorn en twee voor die van Enkhuizen verscheept. Daarbij was niet vermeld dat ze van de Cuddalorese soort waren en als monsters dienden. In het vervolg zal in de facturen steeds duidelijk worden aangegeven, wanneer er op zendingen speciaal gelet moet worden. Om de officieren van justitie op hun plicht betreffende de verboden handel te wijzen, kon niets beters gedaan worden dan hun een uittreksel uit de brief van Heren XVII te geven. Van de memorie over textielmonsters die wijlen de lijwatier Daniel de Bordes uit Nederland heeft meegebracht, gaat op verzoek van Heren XVII een authentieke kopie mee. Hoewel baar goud voor Coromandel inderdaad voordeliger is dan dukaten, moest er bij gebrek aan het eerste toch boven de bestelde ƒ 1. 440. 000 fol. 35 een twee ton aan dukaten gestuurd worden. De Chinese goudhandel ging namelijk slecht, op Padang bleef door gebrek aan veilige omstandigheden ruim 140 mark fijn en 492 mark ruw liggen en de twee ton baar goud die in Nederland was besteld, bleef uit. De dukaten zijn onlangs nog voor ƒ 5, 12,- het stuk verkocht. De bestelling van baar goud zal in het vervolg zo vergroot worden dat er geen toevlucht tot dukaten meer nodig is. Met het meegezonden afschrift van de brief van 12 april 1759 van het bestuur te Nagapattinam valt te oordelen over de permissie door nawab Mamoed Ali Chan voor het slaan en vermunten van ropia's, fanums en kasjes bij Companies munt te Pulicat. Naar aanleiding van de vraag om bescheiden betreffende de vreemde naties is bevolen om alle brieven en papieren gewisseld met de dienaren van de Franse en Engelse compagnies, voor zover nog niet naar Nederland gezonden, alsnog daarheen te zenden. Verder is conform de opdracht van Heren XVII aan Bengalen, Coromandel, fol. 36 Ceylon, Surat en Malabar bevolen om alle papieren met vreemde Europeanen gewisseld, met de Bengaalse en Ceylonse schepen naar Nederland te versturen. Het bestuur te Nagapattinam is speciaal opgedragen alle papieren over de klachten die het bestuur van Pondicherry deed over het buitmaken van een Frans scheepje door een particulier Nederlands schip onder Engelse vlag, daarbij te voegen. Daarbij moet ook de brief van de raad te Pondicherry van 13 november 1759 met een procesverbaal van de aanhouding van de Oostkapelle, en tenslotte alle bescheiden betreffende de gebeurtenissen te Sadras en de proviandering van het Franse leger van Thomas Arthur de Lally-Tollendal bijgesloten worden. Wat betreft de gevraagde memorie van het voorgevallene met vreemde Europeanen zullen het Bengaalse en Coromandelse bestuur Heren XVII het beste kunnen inlichten. Deze is opgedragen om Heren XVII over het voorgevallene in te lichten en de bewijzen hodig om de eisen te ondersteunen, direct naar Nederland te zenden. fol. 37 Ceylon Op bevel van Heren XVII is het bestuur van Ceylon niet alleen bevolen om geen andere munten dan pagoden op assignatie naar Nederland te accepteren, maar ook om ƒ 56. 719, die volgens het bericht van 23 januari 1760 in andere munt ontvangen is, alsnog in pagoden om te wisselen. De belofte de bestellingen zo nauwkeurig mogelijk uit te voeren zal de handel op Ceylon bevorderen. Daarom wordt aangedrongen om vooral de gevraagde geschenken voor het hof, waarvan de noodzaak in de huidige omstandigheden geen uitleg eist, te zenden. Volgens opdracht zijn er geen dukaten gezonden en is bovendien bevolen wat er nog vanuit Nederland wordt ontvangen, direct naar Batavia te sturen. Naar aanleiding van zijn overwegingen in de brief van 23 januari 1760 over het weren van vreemde handelaren, is het bestuur op 5 augustus slechts geantwoord fol. 38 het grote aantal Engelse schepen in de gaten te houden om niet door een list om de tuin te worden geleid. Hopelijk is met het bevel om afschriften van de sinds 1757 uit Bengalen, Coromandel en Ceylon naar Batavia gezonden aparte geheime brieven met de nodige bescheiden naar Nederland te zenden en dat in het vervolg stipt te doen, het misnoegen over het slecht ontvangen van papieren weggenomen. Malabar Over de verzending van snaphanen met ijzeren laadstokken voor de vorst van Travancore wordt bericht) 
dat in den jaare 1759 weezenlijk 1139 diergelijke geweeren afgescheept zijn, omdat de baas van 's Compagnies wapenkamer berichtte zoveele met houten laadstokken niet aan handen te hebben, en men echter de geheele partij in eene egale soort voldoen wilde. Op de voldoening echter van de voor Mallabaar gevraagde geweeren insteeren wij eerbiedig, doch voornamelijk dat er door kundige lieden meerder toezicht gebruykt mag worden op de deugdsaamheid van 't verzondene, alzo er bij het probeeren alhier niet alleen telkens eenige komen te springen, maar ook op Mallabaar een partij uytgeschoten is, waardoor men terstond ontrijfd raakt en den grilligen vorst niet zelden ongenoegen geeft. 
fol. 39 Er is steeds op aangedrongen de schepen van de Compagnie op tijd te laten vertrekken en ze uitsluitend met Compagnies goederen te beladen. Om hier opnieuw aan te herinneren is weer een circulaire uitgegaan en is de opperequipagemeester bevolen hier nauwkeurig op te letten. Er is gezien dat Heren XVII de beoordeling of de verkoop te Malabar die te Surat benadeelt, wil opschorten, totdat de gevraagde overwegingen uit beide kantoren zijn ontvangen. De stukken over deze materie worden in een aparte bundel meegezonden. Nu de omstandigheden in Surat veranderd zijn, zal er geen gebruik van gemaakt worden in het belang van Malabar. De Hoge Regering heeft zich evenals Heren XVII geërgerd aan het buitensporig gedrag van het garnizoen en gewenst dat het bestuur deze tomeloze bende door middel van een strafoefening als voorbeeld op hun plicht had gewezen. fol. 40 Hoewel een wisseling van het garnizoen onmogelijk was, zijn de voornaamste oproerlingen door de zorg van de nu repatriërende commandeur Casparus de Jong sindsdien weggezonden en volgens besluit van 12 augustus 1760 gedegradeerd tot matroos, veroordeeld tot een jaar werk onder de vlag op Onrust en daarna naar Nederland gestuurd. Zo'n straf maakt indruk als geen andere. 
Kharg Een bericht over het monster zijde is in de brief van 5 oktober aangetroffen en een afschrift is in juni 1762 met de Vrouwe Rebecca Jacoba verzonden met bevel zich er bij de inkoop van zijde aan te houden. Een oordeel over dit kantoor staat in de brief van 4 mei. Nadere bevelen worden afgewacht. Cheribon De inkoop van rijst, waarvoor rsd 16 het last moet worden betaald, wordt zoveel mogelijk voorkomen. Bantam De uitgaven zullen nog stijgen, fol. 41 omdat maar een gedeelte van de gebouwen voltooid is en reparatie en een vergroting van andere gebouwen nog moeten plaatsvinden. De kosten zijn indertijd gemeld. Er wordt zuinigheid betracht. Batavia Er zou begonnen moeten worden met een overzicht van de inkomsten en uitgaven voor de suikerhandel over de laatste tien jaar. De visitateur-generaal heeft het zo druk dat zijn rapport nog niet gereed is. Als het bericht tijdig binnen is, wordt er aan het eind van deze brief op teruggekomen, of anders in de generale missive van december. Voorkomen zal worden dat de Compagnie schade lijdt door onderwicht op de opium. De verantwoording die commandeur Koert Rozeboom op 21 september 1759 heeft ingediend, voor zover wordt gesproken over de Voorzichtigheid en het journaal van opperstuurman Jeronimus Jongenberg, waarin men vele veranderingen meende ontdekt te hebben, zijn aan de advocaat-fiscaal ter hand gesteld. fol. 42 Deze diende daarop geen bericht in, maar meldde desgevraagd op 30 juli 1762 dat hij reeds op 15 november 1759 een rapport bij gouverneur-generaal Jacob Mossel had ingediend. Hij leverde een kopie daarvan in, waarin hij verklaarde dat noch de veranderingen in het journaal van de oppersturman, noch enkel het vermoeden van kwader trouw hem noopten om de opperstuurman, of iemand anders te vervolgen. Dit bericht, dat zeker door de ziekte van Mossel is blijven liggen, wordt nu overgezonden. Het is niet onwaarschijnlijk dat de agenten van concurrenten te Batavia en elders nadelige zaken voor de Compagnie deden. Daarom is Randolph Marriot, die door de Engelsen uit Madras was gestuurd om te Batavia te resideren, niet toegelaten. Dit is reeds in de brief van 4 mei bericht. In de vergadering van 29 juni herhaalde hij zijn verzoek, fol. 43 maar men bleef bij het besluit en verleende hem op de Scholtenburg vervoer naar Coromandel. Hopelijk leveren de vertogen van de Staten-Generaal bij het hof van Engeland enige genoegdoening voor de ongelukkige expeditie naar Bengalen. De noodzakelijkheid daarvan blijkt uit wat onder vreemde Europese mogendheden wordt vermeld. Hiermee is de brief van 24 september 1761 beantwoord. Nu volgt het antwoord op die van 5 oktober 1761. Van de vloot van 1761/62 zijn slechts de Aschat voor de kamer van Amsterdam, de Kronenburg en Walcheren voor die van Zeeland, de Vrouwe Kornelia Hillegonda en Bleiswijk voor die van Delft, de Standvastigheid voor die van Rotterdam, de Lycochton voor die van Hoorn en de Immagonda voor die van Enkhuizen aangekomen.) 
Hoezeer dit tot verachtering van 's Compagnies dierbare belangen strekken moet, kunnen wij niet levendig genoeg afschilderen, vooral in deezen tijd dat het gouvernement Ceilon alleen zulke groote eisschen doet, dat men schier geen raad weet om de benodigde scheepen daartoe uit te vinden. Dit is ook de reden dat voor de tegenwoordige retourbezending niet meer dan 8 scheepen hebben kunnen bijeengebragt worden. Suratte, alwaar in 't voorleden jaar door het verongelukken van 't schip de Getrouwigheid, maar twee scheepsladingen ontvangen zijn, heeft tot nu toe maar één schip voor zijn deel kunnen krijgen, en Mallabaar zal zich in 't geheel met één moeten tevreeden houden, niettegenstaande de verkoop op die beide comptoiren niet weynig tot vermindering van 's Compagnies zwaar drukkende lastposten contribueeren kan. 
Het is onduidelijk hoe aan de nodige schepen te komen. Hopelijk brengen de schepen die worden verwacht, de oplossing. Heren XVII maken helaas geen melding van nieuwbouw. De drie waartoe in het voorjaar van 1761 besloten is, zijn onvoldoende. De vloot in Azië is met negen schepen verminderd: vier zijn verongelukt en vijf afgeschreven. Veel schepen zijn oud en afgevaren, andere kunnen na reparatie maar net in de rustige Aziatische wateren gebruikt worden. Onder de bijlagen gaat een lijst die was gevoegd bij het besluit van 12 juli. fol. 45 Daarin verklaart de opperequipagemeester dat er per 8 juli 1762 in Azië slechts 34 schepen zijn, waarvan zeven slechts op de stille wateren binnen Straat Sunda en nog eens zeven alleen langs de kust van Java gebruikt kunnen worden. Zo zijn er slechts twintig als retourschepen en voor de Westerkwartieren beschikbaar. Er is ook een tekort aan manschappen zowel te land, als te water. Er is weinig gemerkt, zowel dit als vorig jaar, van enig gevolg van de toestemming sinds 1760 aan de kamers om de schepen van zoveel mogelijk bemanning te voorzien als de ruimte toeliet. De schaarste aan militairen is nog groter. Van de 733 soldaten op de tien schepen de Oudkarspel, Liefde, Aschat, Vrouwe Petronella Maria, Admiraal de Ruyter, Kronenburg, Immagonda, Lycochton, Walcheren en Bleiswijk kwamen er maar 222 in Batavia aan. De rest overleed, is vermist of werd te Kaap de Goede Hoop op de schepen voor Ceylon geplaatst. Op het dringend verzoek van gouverneur Lubbert Jan van Eck konden er maar 150 koppen naar Ceylon gezonden worden en naar Malabar, waar de oorlog tussen Travancore fol. 46 en de zamorin gevaar oplevert, geen enkele om het garnizoen voltallig te maken. Malakka kon van de beloofde 100 man er maar 25 krijgen. Als het aantal militairen in de oostelijke garnizoenen vergeleken met hun vroegere sterkte vermeld zou worden, dan zouden Heren XVII zich des te meer zorgen maken over de gevaarlijke plannen van de concurrenten in de specerijplaatsen. Behoudens een onverwachte komst van een aanzienlijk aantal troepen, is het onmogelijk om in de behoefte daar te voorzien. Per eind september 1762 bedroeg het garnizoen van Batavia en buitenposten 1381man, van wie er 150 in het hospitaal liggen. Om de uitgestrekte vestingwerken te bemannen en om de soldaten om de derde of vierde nacht op wacht te zetten, zijn al 1500 man en voor de buitenposten nog 420 man nodig. Hieruit blijkt de zwakte te Batavia en buitenposten. De langdurige oorlog in Europa moge schaarste aan militairen veroorzaken, maar dit verhelpt het gebrek in Azië niet, noch vermindert het het gevaar fol. 47 voor de bezittingen van de Compagnie. Vergelijking met de generale monsterrollen van 25 of 30 jaar geleden zou de zwakte van de garnizoenen aantonen en de noodzaak daaraan met buitengewone middelen wat te doen. Ook aan zeevarenden is gebrek. Per eind september 1762 was er slechts 1470 man voor de 22 schepen op de rede, waaronder 8 retourschepen. Men vraagt zich af hoeveel personen er dan nog voor de barken, sloepen en losvaartuigenen, en voor de dienst op de werf op de eilanden Onrust en Edam zijn. Men neemt voor het vertimmeren en repareren van de schepen al enige jaren inlandse werklieden, maar er is op de kwaliteit van hun werk minder te rekenen en ze zijn ook nog duurder. Wat er dan nog als scheepstimmerlieden uit Europa komt, blijkt onbekwaam volk te zijn dat het kappen nauwelijks verstaat. Bij gebrek aan bekwaam volk moeten ze echter wel gebruikt worden. Met ambachtslieden ziet het er al fol. 48 even slecht uit. Om Heren XVII niet met een lang verhaal te vermoeien, dient als voorbeeld dat een zekere Jacobus Verschuur die in 1761 met de Getrouwigheid als wagenmaker aankwam, niet anders dan voor pruikenmaker had geleerd. Heren XVII zullen nu wel overtuigd zijn van de noodzaak om een buitengewone versterking van bekwame militairen, zeevarenden en ambachtslieden te zenden. De vraag daarnaar wordt nogmaals met nadruk herhaald en vooral om bij de ambachtslieden in het bijzonder artilleristen te mogen ontvangen. Dit korps heeft per eind september 1762 maar uit 107 man bestaan. In geval van nood zijn die in Azië niet te vinden. Het is dus onnodig langer bij dit verzoek stil te staan.) 
Met de toegezegde ƒ 2. 229. 730,- op den geldeisch voor 1762 zullen wij naar vermogen zien rond te schieten, en bedanken Uw Wel Edele Hoogachtb. voor de uytgezondene halve ducatons, verzoekende met alle eerbied dat, zo ook de versochte quart dukatons, en dubbelde schellingen, of vijftien stuyvers stukken, voldaan mogen worden, alzo de gemeente, dewijl de ropijen genoegsaam uyt de wandeling zijn, niet weynig gemak van die speciën genieten en de Compagnie daarop alsnog profiteeren zoude een zoet advans. 
De onderkooplieden en assistenten die geen werk hebben, zullen zo spoedig mogelijk aangesteld worden. Te Batavia zijn er geen boven het bepaalde aantal. Per eind september 1759 waren er daar 66 en per eind september 1762 is dat verminderd tot 46. In afwachting van aanstelling zijn er volgens de jongste berichten op Ceylon 7, Coromandel 5, Bengalen 3, Surat 2, Malabar 2, Ambon 1, Ternate 2, Makassar 1 en op Java's Oostkust 2, dus in totaal 71. De bevelen omtrent aanstelling en bevordering in de brief van 20 maart 1759, zowel als het wegzenden van onbekwame personen zullen worden uitgevoerd. Zo is, in de vacature van de inmiddels overleden hoofdadministrateur en opperkoopman van Malakka, Hendrik Duurvelt, opperkoopman Godfried Kretschmar benoemd fol. 50 ondanks diens verzet en verzoek zonder gage te Batavia te mogen blijven. Niemand van die rang heeft nu geen aanstelling, aangezien Pieter van Jongstal van Ambon is teruggekeerd naar Batavia en gerepatrieerd. Van de kooplieden is er te Batavia al lang geen zonder aanstelling geweest en de vier te Colombo moeten volgens de brief van 31 juli 1762 op vacante koopmansplaatsen in Ceylon benoemd worden. De voorlopig daarop benoemden onderkooplieden zijn teruggetrokken en ook de boekhouders die voorlopig onderkoopmansplaatsen hebben bezet. Zo wordt men bevrijd van een groot aantal onnodige dienaren. Hoewel deze maatregelen hard nodig waren, moeten ze, met alle eerbied, toch nadelig genoemd worden. De schrijvers, die tegen lage beloning het meeste werk verrichtten, werden tot nu toe slechts aangespoord in de hoop dat zij op zo'n kantoor bij een bevordering een onderkoopsmansplaats zouden krijgen. Zulke posten hebben nu niets aanlokkelijks meer, omdat zij ontbloot zijn fol. 51 
van voordelen die wel aan rekenplichtige plaatsen in meer of mindere mate verbonden zijn. Als men de schrijvers niet geheel moedeloos wil maken, wat bij velen al gemerkt werd, dan moet men ze naar ouderdom en bekwaamheid laten opklimmen. Daarom zijn onderkoopmansplaatsen die sinds het ontvangen van de brief van 20 maart 1759 op de schrijfkantoren vacant werden, met de bekwaamste schrijvers vervuld. Ze worden nogmaals voorgedragen voor de rang van onderkoopman. Onder de aankomende onderkooplieden zijn er zelden liefhebbers of bekwame personen voor zulke lastige en weinig opbrengende posten. Bovendien ontstaat er door hun onervarendheid maar chaos. Het bevel geen overplaatsing uit een buitenkantoor naar Batavia, of verlossing naar Nederland te geven met behoud van gage voordat de ambtstermijn is verstreken, zal uitgevoerd worden. Zo is kapitein Dominicus von Staeden reeds zonder gage repatriëring naar Nederland toegestaan. fol. 52 De commissarissen die bevoegd zijn ontslag te geven, is opgedragen alle ambachtslieden en andere die binnen hun dienstverband ontslag krijgen, in te lichten dat zij op reis geen gage ontvangen. Degene die bij aflopen van hun dienstverband niet willen repatriëren, zullen geen gage meer ontvangen, totdat ze weer in dienst treden, of naar Nederland terugkeren. Zo kon de commandeur van Jaffna Jacob de Jong jr., van wie het dienstverband al geruime tijd was verstreken, naar Batavia komen maar zonder genot van gage. Het bevel in de brief van 5 oktober 1761 om degene van wie het dienstverband was verlopen voordat deze brief was ontvangen, na een jaar geen gage meer te geven, is op 19 mei 1762, toen ze geopend werd, uitgevoerd. De opperhoofden van de kantoren is bevolen een lijst van deze dienaren op te stellen en hun gage per 19 mei 1763 te beëindigen. Schout-bij-nacht Houtingh, die is aangekomen, fol. 53 zal men naar vermogen behulpzaam zijn en zijn instructie zal men naleven. Overeenkomstig artikel vier zullen geen vreemde of particuliere schepen op de werven van de Compagnie vertimmerd worden. Zoals reeds in de brief van 4 mei werd bericht, kregen de Engelse oorlogsschepen La Baleine, Panther en Revenge op grond van de brief van 9 april 1761 toestemming voor reparatie. De rang van genoemde schout-bij-nacht, waarover niets wordt gezegd, is aan brigadier en hoofd van de militie naar anciënniteit 
gelijkgesteld tijdens de vergadering van 19 mei 1762, zoals eerder tussen de sergeant-majoor en de opperequipagemeester is geschied. Hij is immers uitsluitend als hoofd over de vloot van de Compagnie uitgezonden en zal op enig kantoor naast de gouverneur, directeur of het opperhoofd ter plaatse zitting krijgen in de politieke raad. fol. 54 In de Hoge Regering zal hij plaatsnemen naast de president van de Raad van Justitie. Als middelen van bestaan krijgt hij net zoveel als een opper- en onderequipagemeester, maar als de scheepsruimte meer beperkt wordt, kan niet worden aangevoerd dat dit niet ten laste van de Compagnie komt. Op 8 juni is evenwel besloten hem tweemaal zoveel toe te staan, als een opperequipagemeester in een schip mag laden, namelijk acht last voor een schip van 150 voet, zes voor een van 140 of 136 voet, vier voor 125 of 120 voet en twee voor scheepjes en vaartuigen. Dit moet met de bedoeling van Heren XVII overeenkomen, want Houtingh kreeg in Nederland volgens de lijst toestemming om tweemaal het aantal pijpen en kastjes van een kapitein-ter-zee te mogen meenemen. Volgens hetzelfde besluit moet de opperequipagemeester, fol. 55 
wanneer het hoofd van de zeemacht in Batavia is, een derde van zijn jaarlijkse voordelen aan hem uitkeren. Hij mag twee derde houden, aangezien hij veel minder gage en emolumenten dan Houtingh heeft, maar wel het meeste werk moet doen en daarvoor verantwoordelijk is. De uitreisboeken van de Bevalligheid, Osdorp, Bronstee en de Vrouwe Elisabeth Dorothea komen direct uit Bengalen. Er is bevolen dat ze beter moeten zijn dan die ontvangen van de Huis te Manpad. Zo moet iedere persoon in de soldijboeken een afzonderlijk blad krijgen. Bovendien is de soldijbedienden in de kantoren bevolen om, wanneer iemand die in Azië overlijdt, vrouw of kinderen nalaat, dit in de doodrekening te vermelden. In artikel 21 van de instructie van 1647 wordt de onderkooplieden en assistenten opgedragen om de goederen van op de uitreis aan boord overledenen direct publiekelijk te verkopen. Onlangs deed onderkoopman Pieter Houtingh dat met de nalatenschap van een ziekentrooster op de Vrouwe Geertruida. fol. 56 Hieruit komen onregelmatigheden voort, de erfgenamen krijgen minder dan ze in Batavia konden verwachten en het innen van de recognitiegelden voor fust en pijp levert moeilijkheden op. Artikel 81 van de artikelbrief van 1742 bepaalt dat de verkoop alleen lijfgoed betreft. Verzocht wordt om ter wille van nalatenschappen en ter verwijdering van tegenstrijdigheid de instructie van 1647 met artikel 81 uit 1742 aan te vullen.) 
Ten opzichte van de klachten die Spaansch minister plenipotentiaris bij Hunne Hoog Mogende wegens het verkopen van christeninwooners uyt de Philippijnen gedaan heeft, kunnen wij Uw Wel Edele Hoogachtb. naar waarheyd berichten dat ons nu en dan, en nog in dit jaar, door de Manilhase traficquanten bericht is, hoe die van Sollok genoegsaam jaarlijks langs de Philippijnse eylanden komen rooven en veele menschen in slavernij vervoeren naar plaatsen, daar de Batavische ingezeetenen gewoon zijn hunnen smalllen handel te drijven. Deezen hebben dan meermalen diergelijke ongelukkigen ter goeder trouwe ingekocht, zonder dat het doorgaans eer dan lang daarna bekend word, hoedanig en waar die menschen tot slaven gemaakt zijn? Derselver conditie oordeelen wij ook door diergelijken koop vrij wat verbetert te zijn, als wanneer zij dus uyt handen van ongelovigen in die van onze christeningezeetenen vervallen en de gelegenheyd krijgen gelijk veelmalen geschied is) om door de jaarlijks hier aanlandende Manilhase trafiquanten gelost te worden, daar zij anders misschien altoos in slavernij zouden gebleven zijn. Om die redenen zien wij deezen inkoop geensins aan, als eene onnatuurlijke en tegen de menschelijkheyd aanlopende daad, zoals de marquis van Puentafuerte het met de allerhaatelijkste benamingen gelieft te doopen. En wij oordeelen inteegendeel dat die verboden inkoop dier elendigen een veel erger remedie kan genoemt worden, dan het pretense quad zelve, zolang die van de Philippijnen niet in staat zijn die roverijen metderdaad te beletten. 
Om echter aan de bedoeling van de Staten-Generaal en Heren XVII te voldoen, is de inkoop van christenslaven die onderdanen zijn van de Spaanse koning, in alle gebieden van de Compagnie verboden op straffe van nietigheid en het verbeuren van rsd 500 voor de 
armen. fol. 58 Meer informatie geeft het besluit van 21 mei, waarbij de officieren van justitie wordt opgedragen hierop te letten en het notarissen verboden wordt om in de akte van transport zulke slaven op te nemen. Toen dit verbod nog niet bekend kon zijn, kwam er een te Batavia thuishorend schip uit Pasir onder een Chinese schipper die te goeder trouw enige Filippijnse ingezetenen, die op Sulu-eilanden geroofd waren, had gekocht. Hoewel de gouverneur-generaal degene die zich voor christenen uitgaven, aan de toen aanwezige Spanjaarden te koop of voor lossing heeft aangeboden, wezen deze dit van de hand. Aangezien het hard zou zijn de onschuldige Chinees van zijn bezit te beroven, is op 12 juni besloten dat deze Filippijnen niet onder het plakkaat zouden vallen en dat dit pas op 1 januari 1763 van kracht zou worden. Wel is verboden om christenen in deze groep te verkopen aan nietchristenen. De beantwoording van de brief van 5 oktober 1761 wordt nu voortgezet. Gezien het ongunstige vonnis door het Hof van Holland in de zaak tegen de gerepatrieerde onderkoopman Gualterus van der Beets, fol. 59 wordt als bijlage een rekening van de vorderingen op hem en wat daarvan binnenkwam, samen met alle andere stukken meegezonden. Dit is alles wat mogelijk is, omdat de vorderingen op Van der Beets een politiek besluit zijn en er geen gerechtelijke actie tegen hem is ingesteld. Slechts werd de advocaat-fiscaal bij besluit van 17 juli 1758 bevolen om bij de Raad van Justitie actie te ondernemen betreffende een legaat voor Van der Beets. Hieruit moest ƒ 8284 verkregen worden, maar uit het besluit van 9 mei 1760 blijkt dat de Compagnie maar ƒ 3583 inde. Houtingh, de commandeur van de werf en zes zeeofficieren hebben onderzoek gedaan naar het gedrag van de gezagvoerders op de Voorland bij de passage van de Noordzee. Uit hun rapport in de vergadering van 8 juni 1762 blijkt dat schipper Paulus Hansen de zeilorders niet heeft gevolgd, noch behoorlijk zeemanschap heeft betoond. Hij heeft de koersen fol. 60 niet behoorlijk met de stuurlieden uitgezet en één van hen die op een fout wilde wijzen, onheus behandeld. Hij heeft geheel zijn eigen zin gedaan en de stranding op de Vlaamse banken komt geheel voor zijn rekening. Schipper Hansen is geschorst en repatrieert zonder rang op de Walcheren. Jan Schreuder dankt voor de benoeming tot ordinaris raad en zal zich geheel voor de dienst aan de Compagnie inzetten. Hij voelt zich daartoe temeer verplicht nu Heren XVII zich zo gunstig over hem uitlieten in het geschil met Louis Taillefert. Hij legt zich daarbij neer en voert de wens van Heren XVII uit. Maurits Theodorus Hilgers dankt voor de benoeming tot extraordinaris raad en prijst zich gelukkig dat hij nu nog meer gelegenheid heeft om zijn wens zich voor de Compagnie in te zetten te verwezenlijken. fol. 61 Mr. Paulus Ferriet kon kiezen tussen voortzetting van zijn ambt als ordinaris lid van de Raad van Justitie, of dat van waterfiscaal. Hij koos, zoals vastgelegd in het besluit van 24 mei 1762, voor dat van waterfiscaal en behoudt op zijn verzoek zijn rang. Hij dankt voor de bewezen gunst. Een beslissing over het ontslag dat Louis Taillefert verzocht als directeur van Bengalen, was uitgesteld totdat antwoord zou zijn ontvangen op het voorstel in de brief van 15 oktober 1760. In de brief van 5 oktober 1761 kwam de toestemming een besluit te nemen. In de vergadering van 25 mei 1762 is enerzijds overwogen dat Heren XVII in genoemde brief, en in een brief direct naar Bengalen, gunstig over Taillefert oordeelden. fol. 62 Het was dus wenselijk dat hij, gezien de netelige toestand daar, zijn deskundigheid nog wat langer voor Bengalen zou inzetten. Bovendien is het uiterst onzeker iemand van zijn kaliber en ervaring als opvolger te zullen vinden. Taillefert dringt in zijn brief van 30 januari 1762 echter zeer aan op zijn ontslag en noemt voortzetting van zijn verblijf in Bengalen voor zichzelf noodlottig. In de brief van 27 mei is Taillefert voorgehouden dat Heren XVII verwachten, dat hij nog geen gebruik zal maken van de toestemming tot ontslag en is gewezen op de situatie in Bengalen. De hoop is uitgesproken dat dit hem zou aansporen om nog een jaar aan te blijven. Hij is wel gemachtigd om, fol. 63 als zijn gezondheid het niet zou toelaten de zware last te dragen, het gezag over te dragen aan secunde George Lodewijk Vernet. Hij moet wel het volste vertrouwen in hem hebben en hem bekwaam vinden. Deze voorwaarde moest wel gemaakt worden, omdat er, wegens eerdere berichten, onzekerheid is over de capaciteiten van Vernet. Zijn verzoek om Taillefert te mogen opvolgen is door deze noch in brieven, noch particulier 
ondersteund. Dat deed hij wel in het geval van zijn opvolging door Jan Drabbe als directeur van Surat. Dit stilzwijgen nu geeft te denken en de meest dichtbijzijnde is niet altijd de beste. Een besluit wordt geheel aan Taillefert overgelaten, wiens trouw en ijver doet verwachten fol. 64 dat het het beste voor de Compagnie zal zijn. Omdat onzeker is of Taillefert wil aanblijven of niet, is het onmogelijk iemand als opvolger naar Bengalen te zenden. Mocht het gezag aan Vernet worden overgedragen dan moet de raad te Kasimbazar het gezag daar voorlopig overnemen en geen voorlopig opperhoofd aanwijzen, totdat de Hoge Regering daarover een besluit heeft genomen. Het rekest van schipper Helmstroom is in de vergadering van 21 september behandeld. Besloten is hem en zijn opperstuurman Pieter van Mechelen te ontheffen van de levering van 3600 lb oud Perzisch koperwerk dat hun bij besluit te Hooghly van 21 maart 1760 was opgelegd, alsmede van 18. 104 lb salpeter die boven de toegestane afschrijving tekort was bevonden en op 20 juni 1760 ter vergoeding aan hen was opgelegd. Het verzoek van de moeder van tamboer Henrik François Dams aan Heren XVII om hem fol. 65 na zijn dienstverband desgewenst naar Batavia te laten gaan, zal bij gelegenheid aan Ternate worden doorgegeven. In de vergadering van 30 juli is een bericht van de eerste klerk van de algemene secretarie behandeld, waarin hij verklaart dat de generale missive van eind december 1760, met de papieren voor de kamers van Zeeland, Delft en Rotterdam, met het provisieschip voor Kaap de Goede Hoop is verzonden. Dat is eerder verscheidene malen gebeurd. Om het gevaar van de zee zoveel mogelijk te spreiden, zouden ze daar over de Bengaalse en Ceylonse retourschepen verdeeld moeten worden. Met de tweede bezending waren toen met de Jerusalem voor de kamer van Amsterdam, met de Oosthuizen voor die van Hoorn en met de Pijlswaart voor die van Enkhuizen de papieren voor die kamers meegegeven. Aan de Kaap zijn ze met het Ceylonse retourschip De Drie Papegaaien meegegeven dat echter als laatste in Nederland aankwam. Zo kregen Heren XVII deze papieren wat laat. fol. 66 Op 18 juli is vergaderd over de bestelling van retourgoederen voor 1763. Er zal niet meer overmatig veel witte peper gestuurd worden, doordat voor de bestelling van 20. 000 lb maar 8300 lb is binnengekomen. Van de Japanse, ofwel Satsumase kamfer gaat ook maar 20. 000 lb mee. Hierover is op 18 juni vergaderd en toen wees de gouverneur-generaal erop dat op 17 augustus 1761 was besloten de bestelling aan Japan op 20. 000 lb vast te stellen met een verbod op particuliere invoer, dat toen de verkoopsprijs op 18 stuiver het pond was bepaald en er reeds 51. 500 lb was verkocht met ruim 100 % winst bij een aanzienlijke particuliere verkoop. Bovendien wees hij erop dat de kamfer onlangs te Surat voor ƒ 1, 1, 8 was verkocht, op Malabar voor ƒ 1,- en ƒ 1, 5,-, op Coromandel voor ƒ 1, 4,- en in Nederland voor ƒ 1,-. Voor de drie eerst genoemde kantoren was 36. 000 lb besteld, terwijl de voorraad 47. 000 lb was. Zo stelde de gouverneur-generaal de vraag of naar het voorbeeld van 17 augustus 1761 fol. 67 uitsluitend 20. 000 lb naar Nederland zou worden gezonden, of dat in Azië ook kamfer verkocht moest worden.) 
Verschillende waren hierover de opiniën der leeden, vermits sommige meenden dat, wanneer de partikuliere invoer verboden bleef en de Engelsche dus geen gelegenheyd hadden om hier zulke groote partijen, als jongst uyt te voeren, de prijzen op de buytencomptoiren wel rijzen zouden, en dat men derwaards behoorde ordre te stellen om de kamfer voor niet minder dan 24 stuyvers het lb. af te staan. Anderen weder meenden dat de beduchting voor den uytvoer der Engelschen, bij eene behoorlijke executie van het verbod tegen den particulieren aanbreng uyt Japan, vanzelve verviel, en dat men, de ordre Uwer Edele Hoogachtb. stipt opvolgende, den handel vooreerst aan Nederland alleen diende te bepaalen, alzo de prijzen op de buytencomptoiren naar hunne gedachten geen stand zouden houden door de groote partijen die de Engelschen hier jongst uytgevoerd hebben. 
Daar de eerste opvatting de meerderheid had, is besloten in Japan 50. 000 lb te bestellen, namelijk 20. 000 lb voor Nederland en 30. 000 lb voor Azië, de particuliere invoer nogmaals te verbieden en de Westerkwartieren te bevelen niet voor minder dan 24 stuiver 
het pond te verkopen. fol. 68 Als dat onmogelijk is, moet er tot nader order niet verkocht worden. De directeur-generaal mocht ter aanvulling op wat te verwerven bleek, want er was 47. 000 lb in voorrraad en er was 56. 000 lb gevraagd, en om de handel in het komende jaar geheel te beheersen, van particulieren kamfer opkopen voor 12 stuiver het pond. De directeur-generaal rapporteerde echter op 25 juni dat er bij particulieren niets meer te krijgen was. De bestelling van curcuma wordt conform de vraag uit Nederland van 50. 000 lb voldaan. Omdat er nu nog een voorraad van 155. 000 lb is, is besloten er niets meer van in te kopen. De hele inkoop van ruim 62 1/2 Javaanse cardamom wordt overgezonden. Hoewel de verwerving van Bataviase indigo allang gestaakt is, moet de zending maar niet terugkomen, omdat de voorraad nog 131. 218 lb is. Het zakje met 138 1/2 lb salpeter op de Oranjezaal is een monster van de salpeter die direct uit Bengalen komt. fol. 69 De 1222 5/8 lb Nankingse zijde die vanuit Nederland was besteld, was vrij beschimmeld te Batavia aangekomen en daarom volgens besluit van 13 februari 1761 verkocht met 19 1/4 winst. Het is aan de opperkooplieden doorgegeven om de opdrachten over de genummerde goederen en over de nummering van fusten zoveel mogelijk uit te voeren. De factuurhouder heeft echter op 15 juni een bezwaarschrift ingediend tegen de voorschriften voor het noteren van de textielprijzen in de Bataviase facturen. Het wordt ter lezing meegezonden. Dit is zo redelijk gevonden dat nu de kopieën van de facturen van Coromandel met de Bataviase worden meegezonden voor die kamers, waarvoor de textiel is bedoeld. De opzet wordt daarmee bereikt en er is bevolen om, net zoals in de facturen van Pulicat, de prijzen in guldens en binnen de lijn in pagoden te noteren. Volgens opdracht zullen parelmoerschelpen in aantal, zowel als in gewicht worden opgegeven. Wat betreft het belasten van de retouren uit Coromandel met 4 % interest, fol. 70 wordt gemeld dat de dienaren daarin niet consequent zijn geweest. Als ze niet op Coromandel belast waren, is dat alsnog te Batavia gedaan, maar de door Heren XVII bedoelde textiel is niet belast, omdat dat met deze Aziatische kwaliteit reeds op Coromandel met 4 % gebeurd was. Het genoemde geschrift van de factuurhouder bevat hier meer over. Hem is bevolen om Aziatische kwaliteit steeds duidelijk aan te geven, zodat direct gezien kan worden waarom deze niet met 4 % belast is.) 
Om geen lijwaten voortaan met de benaaming van Engelsche soort bekend te stellen, is naar Chormandel en Bengale aanschrijving gedaan, gelijk naar laatstgemelde directie ook bij herhaling gelast is tegen de grof en groot in zwang gaande dieverijen uyt de lijwaatpakken, hoedanige men hier ook al ontdekt heeft, naar uytterste vermoogen te waaken. 
Te Palembang, Bantam en Bandjarmasin is zo weinig bruine peper verworven, dat de bestelling niet kon worden uitgevoerd. Dit najaar en het komende voorjaar zal de gehele zending, inclusief die met de Bengaalse en Ceylonse retourschepen, maar 4. 000. 000 lb bedragen. fol. 71 Hopelijk leggen Heren XVII zich hierbij neer, aangezien er in 1761 bijna 5. 500. 000 lb verscheept is. Tegen een geringe oogst valt niet meer te doen dan de peperverbouwers aan te sporen en voor de toekomst op een betere oogst te hopen. Na aftrek van de afzet in Azië kan er maar 663 sokkel foelie worden gezonden. De foelie voor Europa is van de eerste soort en bij het aftrappen wordt nimmer zeewater gebruikt, maar wel bij de kwaliteit voor Azië. Op de bestelling aan nootmuskaat wordt 400. 000 lb geleverd en op die van kruidnagels eveneens 400. 000 lb, waarvan de voorraad per eind september 1762 nog 360. 000 lb was. Het bestuur van Ceylon is bevolen om voorzieningen te treffen voor de ondeugdelijke pijpen in de balen kaneel. Wegens het voortdurende gebrek aan koeienhuiden uit Malabar moet een proef genomen worden met telkens tien balen voor iedere kamer en voor Batavia met een bekleding van goed kayirudraad, zogenaamde balkvangers. Als dat werkt, zou het ook de gunizakken kunnen vervangen. fol. 72 Uit de overjarige voorraad koffie is 3. 324. 250 lb verscheept en in de Amsterdamse schepen Oudkarspel en de Liefde nog eens 200. 000 lb van de jongste oogst. Omdat de voorraad nauwelijks genoeg is voor de kruitmolens, is er geen salpeter gestuurd. Van de suiker wordt de bestelde 1. 000. 000 lb 
voldaan en wellicht meer, als die wegens het tekort aan salpeter als ballast nodig is. De volledige bestelling tin is voldaan, maar aan staartpeper maar 3750 lb bij gebrek aan voorraad. De bestelling van 6000 lb Javaanse lange peper is uitgevoerd en de overige waren zoveel mogelijk. Thans volgt een kort verslag over de kantoren sinds het vertrek van het naschip. 
Ambon Met de Gustaaf Willem is wegens een slechte oogst maar 57. 412 lb kruidnagels in Batavia aangevoerd en nog 70. 252 lb van het voorafgaande jaar. Wegens tekort aan schepen voer dit schip via Gresik, waar het volgeladen werd met rijst. Banda De nieuwe gouverneur Jacob Pelters fol. 73 kwam na vele rampen op zee pas op 10 december 1761 op Banda aan. Door de zwakte van de ondertussen overleden gouverneur Garriël en het achteloos gedrag van de meeste dienaren, trof hij daar een zeer vervallen toestand aan. Een nadere uitleg zal in de decemberbrief volgen. De schepen de Hoop en de Jager kwamen vandaar terug met 1013 sokkel foelie en 553. 208 lb nootmuskaat. De Leiden, die ook naar Banda ging, voerde vanuit Bima een lading sapanhout aan. Ternate Volgens de brief van 30 juni 1762 is er, ondanks roof en stroperij op de plaatsen die goud leveren, daar 2341 1/2 reaal verworven. Het wordt deze of de komende maand met de daar thuishorende schepen verwacht met de brieven, die in de jaarlijkse generale missive zullen worden behandeld.) 
Als dat wij tot gerustheyt van Uw Wel Edele Hoogachtb. hiernevens voegen een copia geloofwaardig relaas van zeeker, op zijne reyze van Ternaten na deeze hoofdplaats bij Macassar desselfs chialoup verloren hebbende parnackan-Chinees Kan Soenko, ten blijke dat de Engelsen wel in het voorgaande jaar op Sallawattij aangeweest, maar daar thans geene der vreemde natiën present of gezeeten zijn. 
Makassar (fol. 74 De Oosterkwartieren, vooral die specerijen leveren, zijn behalve Banda, nimmer in zulke zorgelijke omstandigheden geweest. De inlanders treden steeds brutaler op en drijven de spot met de bevelen van de Compagnie, omdat zij zich bewust zijn van haar zwakte en gering vermogen, waarmee tegen de smokkel van specerijen kan worden opgetreden. De brieven van de gouverneurs Meijert Joan van Idsinga (van Ambon) en Jacob van Schoonderwoerd (van Ternate) van respectievelijk 26 en 8 mei tonen dat aan. De Papuaas, versterkt met andere ontevredenen, houden zich meer dan ooit bezig met zeeroverij. Zij landen in de Ambonese en Ternaatse gebieden, plunderen de weerloze dorpen en nemen inwoners gevangen, of doden ze. Dat deden ze in het achterland van Manipa en op de Sulaeilanden. Op de laatste plaats doden zij vijf soldaten en enige inlanders. Deze waren door de resident van Sulabesi met een klein vaartuig tegen de rovers uitgezonden. fol. 75 Een busschieter namen zij mee naar Salawati, die echter door toedoen van de koning van Tidore weer naar Ternate is gebracht. In Ambon hebben zij de posthouder van Nusa Laut en een korporaal van de post Hatuana gevangengenomen. In de gewone brief uit Ambon van 8 mei zijn de extreme daden van een tweede groep rovers beschreven. Het bestuur heeft wegens de onveiligheid enige kleine posten opgeheven. Deze geweldpleging is des te ernstiger, omdat uit het aantal geweren van de zeerovers blijkt dat de concurrenten hen steunen en tegen de Compagnie ophitsen. Het bestuur van Ambon schrijft dat op 15 maart twee zware schepen zonder vlag voor de inham van het hoofdkantoor zijn waargenomen, waarvan één lang voor Keffing voor anker lag en het tweede tenslotte naar Salawati is gevolgd. Uit Ternate is bericht dat het patrouilleschip Nassau het Engelse schip de Warwick heeft ontmoet tussen de Papuase eilanden Misoöl en Popa. De onderkooplieden Johan Sebastiaan van Masson en Gregorij waren daar aan boord geweest. De kapitein van dit schip wilde van hen kruidnagels kopen. fol. 76 Hij vertelde dat hij in Straat Batanta was geweest en dat de koning van Salawati, toen deze aan boord was gekomen, enige geschenken van hem had ontvangen. Compagnies dienaren hebben de Engelse kapitein een protest overhandigd, waarop het schip in westzuidwestelijke richting was weggevaren. Het vlootje patrouilleschepen, genoemd in de brief van 4 mei, kwam veilig in Ternate aan. Als de zwakte van het volk en heersende kinderziekten onder de inlanders dat niet verhinderen, zal de patrouille ter bestemder tijd worden begonnen. Ambon en Makassar was bevolen daar schepen aan te leveren. Ambon was daartoe, wegens patrouilleren langs de eigen kusten en grote sterfte onder de bezetting, niet in staat geweest en Makassar niet, omdat volgens de brief van de gouverneur van 12 mei, toen het bevel kwam, de schepen niet aanwezig waren en toen ze terugkwamen, de tijd voor de vaart naar Ternate voorbij was. In Banda en Ambon waren geen vrijburgers bereid hun scheepjes aan de patrouillevloot toe te voegen. Het plan een geduchte vloot te vormen is zo verijdeld. fol. 77 Er wordt niet meer aan getwijfeld dat de Engelsen met de sultan van Solok een contract hebben gesloten. Daarover was in de brief van 4 mei reeds bericht. Uit de geheime resolutie van 29 juni blijkt met hoeveel zekerheid is te veronderstellen) 
dat zeekere bark van den Engelschen gouverneur in Bengale, dewelke met amfioen en lijwaten geladen op een eylandje niet verre van Saleyer verongelukt is, gedient zou hebben om aan den inhoud van dat contract te voldoen. 
Door deze zeeramp is dit mislukt. Wat er op voorstel van de gouverneur-generaal is besloten om de mogelijke doeleinden van de Engelsen te verijdelen, is te lezen in de meegezonden geheime resolutie van 29 juni. In de aparte brief van de gouverneur van Makassar van 12 mei is te lezen hoe de omstandigheden van het verongelukken van die Engelse bark zijn geweest, en hoe bedreven de kapitein, Thomas Forrest, zich reeds had betoond in de smokkel op Sumatra's Westkust. Volgens de verklaringen was dit schip met 60 pakken textiel en 172 kisten opium fol. 78 op weg om) 
over Sullok naar China te varen. Dat het, voorzien met eene pas van het Calcatsche ministerie in 't begin van januari uyt Bengale vertrokken en vervolgens over Benkoele naar 't eiland Bali gestevend was, van waar het, drie dagen ter inneeminge van water en ververschingen daar doorgebragt hebbende, verder den steven wendde naar Sullok, toen het ongeval, hiervoor gemeld, hun overquam. 
De resident te Saleyer had slechts 16 kisten half bedorven opium, nog wat ammunitiegoederen en materialen van het schip die geborgen waren, ontvangen. Hij heeft de bemanning van een vaartuig met voedsel voorzien om naar Benkulen terug te keren. Nadat dit schip wegens lekkage naar Bulukumba was teruggekeerd, stuurde de gouverneur van Makassar, Cornelis Sinkelaar, de bemanning op eigen verzoek en om van hen af te zijn, met de Kasteel van Tilburg naar Batavia. Het probleem was nu hoe met deze evidente smokkelaars te handelen. Omdat het schip een pas had en handeldrijven in het gebied van de Compagnie niet te bewijzen viel, is de veiligste weg gevolgd door de bemanning met de geborgen goederen fol. 79 op de Scholtenburg transport naar Bengalen te verlenen. De directeur daar, Louis Taillefert, is geschreven dat hij de goederen aan de gouverneur van Calcutta moet overhandigen, hem de bewezen vriendschap ten zeerste moet aanrekenen en er tevens op moet wijzen, dat de vaart en goederen van het schip en de onbepaalde omschrijving in de pas dat er langs de grenzen van de landen van de Compagnie gehandeld mocht worden, te denken geven. Toen de Engelsen arriveerden, was de Scholtenburg reeds vertrokken. Hun is toegestaan met een schip van de Engelse compagnie, de Plassey, naar Benkulen te vertrekken. Kapitein Thomas Forrest tekende voor de ontvangst van de geborgen goederen. Taillefert kreeg daarvan een afschrift met de opdracht ƒ 1651, die te Makassar voor de Engelsen was uitgegeven, van de Engelse gouverneur terug te vorderen. Forrest bood de 16 kisten 
opium aan de Compagnie te koop aan, maar omdat ze bij bezichtiging onleverbaar bleken, is dit afgewezen. Verder wordt verwezen naar de resoluties van 25 juni, 22 en 27 juli, en 3 augustus. fol. 80 Uit de eerste blijkt dat de Engelsen hebben geprobeerd gebruik te maken van de diensten van de matroos Hermannus de Jong uit Amsterdam. Hij is door het bestuur te Makassar naar Batavia gezonden en op het eiland Edam geplaatst om bij gelegenheid naar één der Oosterkwartieren gestuurd te worden. 
Bandjarmasin Hierover valt niets te melden. Timor Met het schip de Batavier is een brief van 1 juni 1762 ontvangen, waarin de toepassen onhandelbaar en gekant tegen een vrede worden genoemd. Na de wrede moord op het opperhoofd Hans Albregt van Pluskouw bereiden de inlanders zich voor op de oorlog. Daarom zijn de inlandse solaten die om geld te sparen waren teruggeroepen, toch niet naar Batavia gezonden. Het zou de bondgenoten de moed maar ontnomen hebben.) 
Ondertusschen is het op 't Portugeesche comptoir alles in verwarring. De gouverneur Vicenta Ferera de Carvalho, door zeekeren geestelijke uyt zijnen zetel geschopt, is met den Batavier in eene zeer armoedigen staat hier aangeland en wij hebben hem, om er te eerder van ontslaagen te raaken, vrij transport naar Macao verleend met het schip den Admiraal de Ruyter, volgens het aangetekende ter resolutie van den 10 e augustus. 
Palembang Volgens de brief van 8 januari heeft de koning het maken van witte peper verboden, omdat het de beste korrel en twee pikol zwarte peper per pikol witte kost. De residenten zullen hun best doen heimelijk zoveel mogelijk in te kopen. Het zal moeilijker worden, omdat de kroonprins alle pepertuinen het maken van witte peper heeft verboden onder bedreiging met dwangarbeid en verbanning. In een briefje van 21 september is resident Huijbert Johan de Heere bevolen de kroonprins, die al vaker bewees de Compagnie ongenegen te zijn, in de gaten te houden. Hij dwarsboomt als eerste het plan om Pangeran Nata Kusuma op de troon van Djambi te krijgen. fol. 82 Djambi Volgens resident Ajax Fredrik van Solms zijn de zaken zeer veranderd. De koning doet of hij verknocht is aan de belangen van de Compagnie, en dat hij slechts een besluit over zijn, of het bewind van een ander afwacht. De bouw van een fortje gaat onbelemmerd voort en de resident, die 700 lb peper kon inkopen, zal het rijk tot rust brengen, als de koning maar bij zijn opvattingen blijft. Hem werd geschreven dat het van zijn gedrag en van het inwilligen van de redelijke eis om schadeloosstelling voor de eerdere expeditie te betalen, afhangt, of hij zijn doel om vriendschap met de Compagnie te onderhouden bereikt. De resident is bevolen om, als de omstandigheden er naar zijn, de koning persoonlijk te ontmoeten en op basis van de ontvangen instructie en contract een voorlopige overeenkomst met hem te sluiten. Met Pangeran Nata Kusuma wordt het toch niets. Daarom moet de koning maar op de troon blijven en moet men van hem voordelige condities zien te bedingen. fol. 83 Het fortje moet spoedig voltooid worden, waarvoor de materialen met de sloep Nachtegaal zo goed mogelijk zijn verzonden. Helaas is de bark Noordwijk op de terugweg op één van de eilanden van de Wapens van Hoorn vastgelopen, maar de bemanning en ammunitiegoederen zijn geborgen. Siam De Borssele, Osdorp en Gustaaf Willem zijn met ƒ 158. 995 aan koopwaar, geschenken en contanten vertrokken. Het laatste schip zal met de gewone retouren in het najaar terugkeren, terwijl de twee andere met 450 last rijst naar Ceylon zullen gaan. Tot de inkoop daarvan en voor een officieel bezoek aan de koning, waarover de geheime resolutie van 3 augustus spreekt, zijn opperkoopman Marten Huysvoorn, koopman Jan Emmerik en onderkoopman Pieter Gerardus de Bruijn vertrokken. Hun instructie staat in het geheime afgaande Indische briefboek, waarnaar ter wille van geheimhouding wordt verwezen. Japan Naar Japan is met de Burch en de Overnes een lading van ƒ 380. 769 gezonden. fol. 84 Malakka Naast twee pantjalangs, vertrokken daarheen de Huis te Manpad en de barken het Zeepaard en de Kaaskoper met een lading van ƒ 255. 402, waaronder ƒ 192. 000 aan contanten. Evenmin als uit Sumatra's Westkust zijn er na het vertrek van het naschip uit Malakka berichten ontvangen. Sumatra's Westkust Met het Bengaalse retourschip de Vrouwe Kornelia Hillegonda, de Huis te Boede en de bark de Lieftallige is daarheen een lading van ƒ 463. 380 vervoerd, waaronder 971 pakken textiel en 300 last zout. Bovendien gingen daarheen de sloepen de Goudvink en Ida Wilhelmina. Bengalen Er wordt verwezen naar de missiven direct vandaar naar Nederland. Met de retourschepen Deunisveld, Vrouwe Kornelia Hillegonda, Visvliet en Scholtenburg is daarheen een lading van ƒ 2. 232. 034 gezonden, waaronder ƒ 1. 850. 014 aan baar zilver en Suratse ropia's. Naast deze contanten ging er met de Langewijk over Ceylon nog 4 1/4 ton, dus in totaal aan contanten 22 3/4 ton, ofwel 4 1/4 ton boven de bestelling. Dat was noodzakelijk, omdat Bengalen met de Oosterbeek geen baar zilver uit Nederland heeft ontvangen. Naast wat, zoals reeds gemeld in de voorjaarsbrief, de Deunisveld aanvoerde, bracht de Zeelelie uit Bengalen een lading van ƒ 143. 488, fol. 85 waaronder 156 kisten opium. Dit jaar kwamen er maar 519 kisten aan, waarvan 210 te Calcutta en maar 309 te Patna werden gekocht voor ƒ 320, 17, 11 de 100 lb, ofwel ƒ 84, 19, 6 duurder dan het voorafgaande jaar. In 1761/62 zullen de inkomsten te Batavia dus beduidend lager zijn. Er zijn nog geen berichten over de inkoop vermeld in de geheime resolutie van 13 april. De inkoop van salpeter is niet veel beter. Dit jaar zijn maar 2440 zakken ontvangen. Het bestuur is nogmaals opgedragen om tenminste 3000 zakken voor Batavia te bewaren en de rest in de retourschepen te laden. De toestemming voor de verwerving van salpeter en opium staat in de geheime brief van 9 juni 1761. Het inzamelen van salpeter voor de kruitmolens, zowel als voor Europa, waar de verkoopsprijs hoger is, heeft alle aandacht. Naar Ceylon en Malabar is het bevel gestuurd om van de daar binnenvallende vreemde schepen fol. 86 uit de, naar verluid mooie partij salpeter, aankoop te doen voor 20, of ten hoogste 22 gulden de 100 lb. Dit is niet te hoog, want de Bengaalse prijs is met onkosten ƒ 18,- en de verkoopsprijs in Nederland is tot ƒ 53,- gestegen. Bij resolutie van 8 juni is bepaald dat het bestuur ter plaatse van de zo verworven salpeter een deel voor eigen gebruik mag afhouden en de rest met de Ceylonse retourschepen moet meegeven. Als bijlage gaat een afschrift van een Hooghlyse factuur, waarin dit kantoor ƒ 1329 in rekening wordt gebracht voor wat op de inkoop van retouren te weinig werd berekend. De eerste post van ƒ 548 komt voort uit wat meer dan de rekening vermeld, werd betaald voor 185 fijne tansjeebs met gouden hoofden die onlangs met de Wildrijk en 's-Gravenzande voor de kamer van Amsterdam zijn verzonden. Het stuk zijn ze in rekening gebracht voor ƒ 41, 2,-, terwijl ze ƒ 44, 1, 4 hebben gekost, wat fouten bij de bestelling kan veroorzaken. Er is bovendien ƒ 91, 10,- te weinig berekend voor 150 roemaals in januari 1761 met de Oranjezaal verstuurd, en ƒ 650,- in het journaal van 1758/59 te weinig berekend voor 100 kisten fol. 87 gomlak voor Nederland, en tenslotte ƒ 40,- te weinig voor 100 bethilles cangan die in 1761 met de Bleiswijk zijn verscheept. In de missive van 17 oktober 1761 werd een voorlopig besluit betreffende de diefstal van 170. 000 ropia sicca vermeld. Nadat het antwoord op vragen aan het bestuur was ontvangen en de verantwoording van opperkoopman Robbert Hendrik Armenault, de voormalige hoofdadministrateur te Hooghly, was behandeld) 
bleek ons nader dat, ofschoon hij nevens den oud-directeur Adriaan Bisdom, d' één in eene minderen, de andere in eene meerderen graad, in hunnen plicht nalatig zijn geweest, de gecommitteerden echter die de kassareekening van november 1756 hebben nagezien, hun werk mede niet behoorlijk verrigt, maar een valsch rapport overgegeven hebben, vermits andersints de diefstal al terstond zoude ontdekt zijn. Het bleek teffens dat de directeur Bisdom de eerste aanleyding tot het fieltestuk gegeven had, doordien hij de ordonnancie ter overbrenging uyt de kleine in de groote kasse van voorschrevene 170. 000 ropijen aan den kassier Bastiaanse overgaf, zonder er Armenault, die het geld ontfangen moest, van te verwittigen, en dat hij directeur dus in de eerste plaats aanspreekelijk was. Doch dat de hoofdadministrateur en beyde gecommitteerdens teffens door het verzuymen van hunnen plicht in eene zaak van dat gewicht oorzaak zijn geweest dat het schelmstuk eerst zolang daarna ontdekt is, nadat de auteurs de vergoeding, buyten eene welverdiende straffe, al ontkomen waaren. 
Bij besluit van 6 juli is de vergoeding van twee derde, ofwel van ƒ 178. 500,- aan ouddirecteur Adriaan Bisdom opgelegd en de rest van ƒ 89. 250,- in gelijke delen aan opperkoopman Robbert Hendrik Armenault, koopman Johannes Bacheracht en aan de nalatenschap van onderkoopman Pieter Johan Ribout, de laatste twee daar zij deze omstreden rekening hebben nagezien. Daarom is het bestuur te Bengalen opgedragen om de boedel van Ribout, wiens weduwe is hertrouwd met nu wijlen de opperkoopman Arend Jacob de Wilde, in de oorspronkelijke staat terug te brengen en de Compagnie preferentie voor haar vordering te geven. Wat bij de dieven en hun helpers is achterhaald, is pro rato op de vorderingen in mindering gebracht. De per persoon gespecificeerde posten zijn te vinden in het besluit van 6 juli. fol. 89 Daaruit blijkt ook dat op wat Bisdom nu en bij besluit van 9 juli 1761 en 28 juni 1762 in rekening is gebracht, ƒ 176. 342 is afbetaald, of hem is kwijtgescholden. Er blijft zo een vordering van ƒ 54. 253 over. In de vergadering van 1 december toonde hij aan deze schuld niet te kunnen vereffenen, maar bood wel aan om ƒ 26. 266 aan creditposten die in de resolutie zijn vermeld, ter beschikking te stellen. Dit is aanvaard. De negotieboekhouder is opgedragen nog een debet van ƒ 27. 986 ten laste van Bisdom in de Bataviase negotieboeken op te nemen, totdat Heren XVII hierover een besluit hebben genomen. 
Coromandel Met de Nieuw Nieuwerkerk en de Vrouwe Geertruida, en met de Bengaalse retourschepen Visvliet en Scholtenburg is naar Coromandel een lading t. w. v. ƒ 1. 694. 823 gezonden, waarvan ƒ 1. 378. 629 aan goud. Aan het bestuur te Padang is opgedragen de hele voorraad aan goud daar voor Coromandel in de Vrouwe Kornelia Hillegonda en de Deunisveld te laden, althans wanneer het laatste schip bij ontvangst van deze opdracht nog niet vertrokken is. Verder wordt verwezen naar de brieven direct vandaar naar Nederland verstuurd. fol. 90 Ceylon Verwezen wordt naar de geheime resoluties van 14 juni, 3 en 23 augustus.) 
Uyt de motiven dier besluyten zal Uw Wel Edele Hoogachtb. duydelijk blijken dat het Candiasche hof niet alleen zijne buytensporige eisschen telkens verzwaard, maar ten laatste zelfs zoverre uytgestrekt heeft dat men dezelve, behoudens onze veyligheyd, onmogelijk inwilligen kan. Hierbij is het niet gebleven, want zij hebben ook van elders hulp gezocht, en zullen het misschien ook, zo niet openlijk, tenminsten onder de hand wel krijgen. Ziende dan dat met toegeven eer verloren dan gewonnen wierd, hebben wij het hoog tijd geacht om van maatregelen te veranderen, die na rijpe deliberatie zodanig geregeld zijn, als voormelde resolutie van den 3 e augustus breedvoerig aantoond. De noodzaaklijkheyd om krachtdadiger besluyten te neemen zal Uw Wel Edele Hoogachtb. onder andere blijken uyt den inhoud eenen particuliere missive, den 8 e juli laastleden door het opperhoofd van Trinkonomale aan den ondergeteekenden gouverneur generaal gericht, en waarvan hiernevens een afschrift overgaat tot een ontegenzeggelijk bewijs van de verre uytziende desseynen onzer mededingeren, die tans in verscheidene opzichten schijnen het momaanzicht geheel te willen afligten. 
Om gouverneur Lubbert Jan van Eck in staat te stellen de rechten van de Compagnie te handhaven, fol. 91 zijn al vroeg zoveel mogelijk levensmiddelen en oorlogstuig bijeengebracht, die met de Langewijk, Voorland, Amerongen, Noord-Beveland, Kronenburg, Standvastigheid en met de bark Mossel op verschillende momenten zijn verscheept. Ze namen 1407 last rijst mee en ƒ 578. 015 aan contanten. De Borssele en Osdorp Boven de namen van deze schepen zijn nummers geplaatst; in totaal 9. gingen via Siam naar Ceylon. Vandaar keerden, zoals in de voorjaarsbrief werd vermeld, de Schoonzicht en Amerongen terug en daarna de Zuiderburg, Vrouwe Elisabeth en de Vosmaar. Het laatste schip was door het bestuur van Malabar met een partij granen en met inlandse soldaten naar Galle gestuurd. Onlangs verscheen nog de Blijdorp uit Ceylon terug. Ondanks dat er zoveel schepen naar Ceylon gingen, is er toch nog gebrek aan, want de bestelling van 2000 last rijst en van een zeer grote partij houtwerk kon niet uitgevoerd worden. Er is toestemming gegeven om aan de behoefte aan rijst met zendingen uit Coromandel en Malabar tegemoet te komen. fol. 92 Om een kundig en ervaren hoofd over alle schepen te hebben en vooral om bij Trincomale de wacht te houden, is het hoofd van de zeemacht Houtingh naar Ceylon gestuurd, maar door gebrek aan schepen en vooral aan bemanning kon hij op 16 september op de Kronenburg slechts in gezelschap van de Noord-Beveland en Standvastigheid daarheen vertrekken. Het laatste schip gaat direct naar Colombo en de twee andere naar Trincomale om daar te blijven, dan wel om later, naar bevind van zaken, naar Colombo, of Galle te gaan. Er zijn 50 twaalfponders met ammunitie verscheept om, wanneer dat nodig mocht zijn, de aanwezige schepen daarmee voor de patrouillering van de kust te voorzien. Gouverneur Van Eck ontving een kopie van de instructie voor rang en voorrechten van het hoofd van de zeemacht Houtingh. Hij is aangespoord om van diens raad bij het overleggen fol. 93 en het verijdelen van de plannen van de vijand gebruik te maken. Op 13, 16 en 20 september is er over de memorie van overgave van Jan Schreuder vergaderd. De besluiten zijn vermeld in de geheime resoluties van die dagen die in de kantlijn van de memorie zijn opgenomen. Vele punten zijn goedgekeurd en andere aan de huidige omstandigheden aangepast. Besluiten over nieuwe versterkingen aan de kust, het intrekken van posten in het binnenland, het vaststellen van bezettingen en oorlogstuig, het toelaten van vreemde schepen en het verhogen van de inkoopsprijs van de cauris worden aan Heren XVII overgelaten. De bevelen over het toelaten van vreemde schepen vereisen bijzondere aandacht, omdat degene die sinds enige jaren zijn ontvangen, zo verschillen van de daaraan voorafgaande. Uit de gebeurtenissen op Ceylon blijken de gevolgen van de inschikkelijkheid in deze. fol. 94 Dat is ondervonden door het gedrag van de Engelse vloot onder admiraal Samuel Cornish, waarover de brief van het opperhoofd te Trincomale meer bijzonderheden verschaft. Ondanks protesten bracht Cornish een op de Fransen gekaapt schip in de binnenbaai. Hij zond voortdurend vaartuigen naar de baai van Koddiyar, zogenaamd om levensmiddelen te halen die hij beweerde niet van de Compagnie te krijgen. Uit de laatste geheime brief uit 
Colombo van 22 juli blijkt dat het bestuur het garnizoen te Trincomale wil versterken en het opperhoofd bevelen wederom op grond van de verdragen bij de Engelsen te protesteren. Deze moest Cornish zeggen dat hij, nu hij zijn schepen had gerepareerd en geproviandeerd, moest vertrekken. Maar voordien was Cornish reeds snel vertrokken. Het bestuur te Colombo gaf aan dat het bij een tweede Engels bezoek zou moeten bevelen hen fol. 95 met geweld uit de binnenbaai van Trincomale te weren, als het opperhoofd daartoe in staat zou zijn . Er is vaak naar geheime besluiten verwezen, omdat deze zaken geheimhouding vereisen. Hopelijk worden de voorgestelde maatregelen met succes bekroond en sturen Heren XVII de middelen, zodat de uitvoering niet meer, zoals nu, belemmerd wordt.) 
Malabar 
Mallabaar bevind zich door den oorlog die de vereenigde machten der vorsten van Trevancoor en Cochin tegen den sammorijn voeren, in eenen nietmin zorgelijken toestand. De commandeur Weijerman heeft weliswaar van den eerstgenoemden koning verworven, dat het grondgebied van de Compagnie allenthalven als neutraal geconsidereert en van de baldadigheeden zijner krijgslieden verschoond blijven zoude. Maar hoe weynig staat men op diergelijke verdragen, met inlandsche vorsten aangegaan maken kan, blijkt uyt des commandeurs aparten brief van den 24 e juli, behelzende onder andere dat 's vorsten veldheer, nu zijne zeegepralende krijgsverrigtingen ter oorzaake van den wintertijd gestaakt zijn, zich met een gedeelte zijner macht geleegerd had in 't Cranganoorsche district, waarvan het koningkje, zowel als onze bijgelegen landen, allerlei geweldenarijen moesten uytstaan, zonder dat des commandeurs vertogen, of 's vorsten verzeekering van hier tegen aan zijnen veldheer de nodige ordres te zullen geven van eenige uytwerking geweest waren, 'tzij dat de laatste zich weynig kreune aan de beveelen van zijnen heer, tzij ('tgeene wel het waarschijnlijkste is) dat de koning het gedrag van zijnen generaal om redenen van staat afkeure en er echter heymelijken last toe geve. 
Men tracht de Compagnie in slaap te sussen met de milde belofte alle peper uit de veroverde gebieden aan haar te zullen leveren. Het is moeilijk deze trotse veldheer tevreden te stellen, zonder geen gehoor te geven aan het dringend verzoek van de zamorin hem met wapens en ammunitie te ondersteunen. Het is te vrezen dat Travancore van de machteloosheid van de zamorin gebruik maakt om zijn macht uit te breiden en nog gevaarlijker voor de Compagnie wordt. Noch de Travancoorse heerszucht, noch de positie van de Compagnie staan toe enige weerstand te bieden. In het noorden rond Cannanur verhindert de oorlog tussen de kolathiri en Ali Radja fol. 97 de peperleverantie. In het zuiden zijn de vooruitzichten beter. Om het tekort op te heffen is het bestuur van Ceylon opgedragen één van de vaderlandse schepen via Malabar naar Batavia te zenden om peper mee te nemen. Dit jaar voerde de Huis te Manpad 750. 000 lb peper en 10. 800 lb cardamom aan die nu met de retouren meegaan.) 
Den 28 e maart laatstleden, en dus één dag later dan op Ceylon, had men langs de zuydelijke kusten van Mallabaar een ijsselijken storm uytgestaan, waardoor meer dan vijftig inlandsche vaartuygen vergaan, en onze scheepen Renswoude en 't Huys te Manpad, die toen voor Cochim lagen, in groot gevaar gebragt waren. 
Het laatste schip liep zoveel schade op dat het niet meer veilig is buiten Straat Sunda. Gebrek aan schepen en suiker verhinderde om aan het verzoek vroeg in het seizoen een scheepslading te zenden, te voldoen. De suikeroogst is slecht door in dit seizoen ongewoon hevige regenbuien. De onlangs aangekomen Blijdorp kan naar Malabar vertrekken. fol. 98 De Renswoude kwam door tegenspoed te laat in Malabar aan om naar Perzië te kunnen doorvaren. De lading is te Cochin ontscheept, voor zover ze mogelijk aan de handelaren uit het noorden verkocht kon worden. 
Surat Naast de scheepsramp bij Ceylon, waarvan melding gemaakt werd in de brief van 4 mei, kwam de Getrouwigheid op weg naar Surat ook in moeilijkheden.) 
Den 14 e februari laatstleden tot op de noorderbreedte van 15 gr. 40 min. gevordert, ontmoette het tegen alle verwachting vijf groote en tweeëntwintig kleyne roofvaartuygen. Waartegen de gezagvoerende opperstuurman (want de schipper was bevorens al overleden) zich niet bestand oordeelende, nam hij, met advies van den scheepsraad, het besluyt om al vluchtende den cours te stellen naar Goa. Dit wierd ook, volgens zijn schrijven aan den Cochimschen commandeur, onder een onophoudelijk schieten ter uytvoer gebragt, maar 't schip raakte in die nacht bij het inzeylen van de Goasche bai op een klip en is daar nadat er eenige weynige goederen door behulp van den Portugeeschen onderkoning uyt geborgen waren) geborsten en de suykerlading geheel versmolten. 
Zodra dit bericht in Cochin was ontvangen, zijn er twee gecommitteerden naar Goa gezonden om de lading te bergen. Volgens de laatste brief is geborgen: een partij specerijen, waarvan de helft bedorven is, 469 kisten staafkoper, 50. 000 lb tin en wat plaatkoper, staal, arak, kamfer, bovendien het grootste gedeelte van het geschut, de ankers en equipagegoederen. Een gedeelte van de goederen is verkocht en de rest zal door de bemanning, die door weglopen reeds tot 42 blanken en 8 moslims is geslonken, zo goedkoop mogelijk naar Cochin worden afgevoerd. Omdat Surat in 1761/62 maar twee scheepsladingen heeft ontvangen, zal de staatrekening ongunstig uitvallen. Bovendien wordt geen staafkoper meer besteld, omdat de verkoop door een aanvoer van 100. 000 lb door de Engelsen sterk verminderd was. Het is onbekend vanwaar de Engelsen dit staafkoper hebben aangevoerd. Om de voorraad in Batavia niet zonder opbrengst te laten liggen, is toch 300. 000 lb staafkoper naar Surat gezonden, in de hoop dat de vermindering van de prijs, waar in het voorafgaande jaar toestemming voor is gegeven, de afzet zal bevorderen. Het door de Engelsen ingevoerde koper is zeker Europees, fol. 100 maar hebben ze in Japanse vorm gegoten. Dit is niet de eerste keer dat de Engelsen dit kunstje flikken. Slechts de Sloterdijk is met een lading t. w. v. ƒ 189. 238 naar Surat gezonden. De Bleiswijk zal zo spoedig mogelijk volgen en een derde schip, als dat beschikbaar is. Het bestuur zond vandaar met de Noord-Beveland een lading t. w. v. ƒ 357. 168, waaronder 100. 000 ropia's, zodat dit jaar in totaal maar 300. 000 ropia's zijn verscheept. Men is zeer bedroefd over het ongeval met de Getrouwigheid; diens vlucht zal de rovers des te brutaler maken. De Hoge Regering kon niet meer doen dan de schepen van de nodige middelen ter verdediging voorzien, de gezagvoerders aan te sporen op hun hoede te zijn en de zeilinstructies enigszins aan te passen, zodat ontmoeting met rovers wordt vermeden. De gevraagde papieren die in de brief van 24 september 1760 over de vaart van de Bloemendaal naar Mokka zijn gevraagd, gaan, voor zover uit Surat ontvangen, fol. 101 
als bijlage mee in een apart bundeltje. 
Kharg Kharg ontving met de Vrouwe Rebecca Jacoba een lading t. w. v. ƒ 81. 458. De Renswoude vertrok een paar dagen geleden nogmaals daarheen met ƒ 89. 487 aan suiker en koopwaren.) Java's Oostkust 
Genieten de stranden eene gewenschte rust en sommige bovenlandsche districten door zeekeren Wiera Midja (een schoonzoon van Maas Said, en die zich met een hoop vagabonden van des soesoehoenangs hof verwijderd hadt) nu en dan ontrust zijnde, is dien quaadwilligen eyndelijk in zeekere actie met het volk van den keyzer komen te sneuvelen, waardoor men ook hoope heeft dat de binnenlanden mede in een aangename stilte blijven zullen. 
Bantam Uit de geheime resolutie van 19 maart blijkt dat de gouverneur-generaal aan commandeur Hugo Pieter Fauré opdracht gaf na te gaan of de nootmuskaatbomen waren uitgeroeid. Hij vermoedde dat er verspreid in het Bantamse gebergte nog zulke bomen waren, hoewel de koning in 1753 hem als commissaris had beloofd dat ze zouden worden vernietigd. Fauré zond een sergeant op onderzoek uit. fol. 102 Deze verzocht de koning om enige afgezanten en met een hem naderhand door de Hoge Regering verstrekt vaandel, roeide hij 37 grote, 18 middelgrote en 50 kleine bomen uit. Hij liep daarbij levensgevaar, want de inlanders beschouwen de noten als een kostelijk geneesmiddel en lieten de uitroeiing met tegenzin toe. De koning beloofde nog overgebleven bomen te zullen laten kappen. Om onrust te voorkomen is de gouverneur-generaal toegestaan om de koning er toe te bewegen zijn belofte na te komen. Batavia Bij de militie moesten gages met drie en vier gulden tegelijk verhoogd worden om degene van wie de diensttijd ten einde was, te bewegen bij te tekenen. Enige zijn zo van repatriëren afgehouden. Vreemde schepen geven met hun bezoek aan Batavia voortdurend overlast. Er is al bericht dat de Engelse oorlogsschepen fol. 103 onder commandeur John Bladen Tinker zijn vertrokken en welke ontmoeting één van Compagnies schepen daarmee heeft gehad. Kort na het vertrek van het naschip rapporteerde de schipper van de Visvliet dat hij in het begin van Straat Sunda door één van de Engelse schepen was beschoten en ten anker moest gaan. Zijn schip werd doorzocht en twee leden van zijn bemanning, van wie werd beweerd dat het Engelsen waren, zijn meegenomen. Het oorlogsschip de Panther volgde de andere Engelse schepen wat later, toen het ook gerepareerd was, en het behandelde de uitgaande schepen de Standvastigheid, Vrouwe Geertruida en Huis te Boede op gelijke wijze. Ze werden gevisiteerd en van het eerste schip zijn elf leden van de bemanning meegenomen. Dit valt te lezen in rapporten van de schippers Kornelis de Jonge en Klaas Vermeulen, het hoofd van de zeemacht Houtingh en van schipper Simon de Graaf. Uit het toegevoegde relaas van schipper Dirk Wagtels van de Burch blijkt dat deze zich niet aan het schreeuwen en tieren van de Engelsen stoorde en zonder overlast kon doorzeilen. Maar schipper Vermeulen liet zich zo intimideren dat hij zijn opperstuurman met de zeebrieven naar het Engelse oorlogsschip zond. Voor deze onvoorzichtigheid is hij beboet met twee maanden gage fol. 104 te betalen aan de diaconie. In aanmerking nemende dat deze visitaties in Straat Sunda tussen Batavia en Bantam zijn geschied en die van de Standvastigheid zelfs in het zicht van de rede van Batavia, welke moeite zullen de Engelsen dan nog hebben hun trotse heerschappij in Bengalen en Surat, langs Coromandel en op Sumatra's Westkust uit te oefenen, waar hun schepen alom rondzwerven? Toch is de Hoge Regering wegens gebrek aan bevelen hoe bij zulke ontmoetingen te handelen, niet in staat de gezagvoerders de nodige instructies te geven. Er wordt daarom dringend gevraagd om voorschriften hoe bij visitaties en meenemen van bemanning te handelen. Dan kunnen de uitgaande schepen daarvan worden voorzien. Om zulke behandeling niet geheel over zijn kant te laten gaan, heeft de gouverneur-generaal als antwoord op de instructie die admiraal Samuel Cornish aan de kapitein van het Engelse schip de Fox gaf, deze vlootvoogd stevig onderhouden. fol. 105 Hij verzocht hem om zijn kapiteins zulke gewelddadigheden als strijdig met de verdragen te verbieden. Op 25 mei is besloten om, aangaande het weghalen van Nederlanders uit Engelse, of andere vreemde schepen in het gebied van de Compagnie, tot nadere goedkeuring de bevelen in de vaderlandse brieven van 1 mei 1619 en 13 oktober 1656 te volgen. Uit de resoluties van 27 juli en 28 september blijkt dat op die grond Otto de Roo, die van het Engelse companies scheepje de Plassey was gedeserteerd, en Jan Klots van het Franse companies schip de Massiac in dienst van de Compagnie zijn aangenomen. De resoluties van 1 en 18 juni melden dat drie Europese en twee moslim matrozen, die van de Engelse oorlogsschepen de Panther en de Chattam waren gedeserteerd, aan de kapiteins van de Fox en de Plassey zijn uitgeleverd. De onbeleefde reactie daarop en het ronselen van Compagnies manschappen in Bengalen en elders deed de Hoge Regering besluiten met gelijke munt terug te betalen. Acht matrozen die deels te Trincomale, deels in Straat Sunda van de Engelsen waren gedeserteerd, zijn in dienst van de Compagnie genomen. Ook is geen aandacht besteed fol. 106 aan het verzoek van de burger James Burnett om vier Engelsen, die met de jol van de Elisabeth bij het passeren van Straat Sunda waren gedrost, aan kapitein Jackson, die onlangs met zijn schip naar China is vertrokken, over te leveren. Aangezien deze vier vrijwillig waren overgekomen, werd een vergunning daarvoor, die Burnett toonde met een extract uit een brief van de boekhouder van de Elisabeth, niet voldoende geacht voor een uitlevering aan hem. Een en ander is te vinden in resoluties van 10 en 13 augustus. Om naar hun zeggen mishandeling te ontgaan zijn een kwartiermeester en zes matrozen met de schuit van de Horsenden in Straat Sunda naar de Compagnie gedeserteerd. Per laatstgenoemde resolutie zijn ze in dienst genomen. De schuit met de goederen, die geïnventariseerd zijn, is veilig gesteld om desgevraagd aan de rechthebbende teruggegeven te worden. Met het naschip zijn de vreemde eisen van het bestuur te Madras en de memorie die hun afgezant Randolph Marriot daarover aanbood, medegedeeld. fol. 107 Ook het antwoord daarop naar Madras en de repliek die Marriot is gegeven, zijn toen gerapporteerd. Marriot bood kort daarop aan de gouverneur-generaal een lijst met bijlagen aan, waarin alle Engelse schepen die door de Compagnie ten onrechte waren aangehouden en geconfisqueerd, vermeld zijn. Het komt de Hoge Regering voor dat daarin de omstandigheden van de aanhoudingen zeer onduidelijk en verward vermeld zijn. Dit stuk eindigt net als het vorige met het dreigement dat, als er geen genoegdoening wordt gegeven, er een beroep op de bevelhebbers van Engelse koningsschepen zou worden gedaan. Zulke dreigementen van iemand die slechts een particuliere opdracht heeft en de restitutie van vier particuliere vaartuigen vraagt, waarmee het belang van de Engelse compagnie niet in het geding is, zijn onverdragelijk. De memorie en bijlagen zijn hem onbeantwoord teruggegeven met het argument dat ze onbetamelijke uitdrukkingen bevatten. Marriot is te verstaan te geven dat, als hij nog iets te zeggen had, hij een behoorlijke toon diende aan te slaan, fol. 108 en overigens met de eerste gelegenheid kon vertrekken. De vertaling van deze stukken bij de geheime resolutie van 28 mei toont de grond van de verontwaardiging aan. Een afschrift van de memorie is voor commentaar naar Padang gezonden. Bovendien kregen de twee secretarissen van de Hoge Regering de opdracht om een rapport over het in beslag nemen van deze vaartuigen op te stellen en de rechtmatigheid daarvan aan de hand van de algemene gebruiken tussen volkeren en van de verdragen te onderzoeken. Een afschrift van dit rapport is meegezonden om daarmee mogelijke protesten van de Engelsen te weerleggen. Bij besluit van 28 september kreeg Padang ook een exemplaar om de fouten die het vorige bestuur bij het aanhouden en de verdere behandeling van deze schepen heeft gemaakt, zo mogelijk te herstellen en nader toe te lichten. Het bestuur moet zich ook verantwoorden voor het niet rapporteren van de moord fol. 109 door de bemanning van de Engelse sloep Random op hun stuurman en het achterhouden van brieven die met het bestuur van Benkulen gewisseld zijn. Deze zijn alsnog opgevraagd, evenals de opbrengst van dit vaartuig en de verdeling daarvan. Tevens is bevolen om inlichtingen in te winnen over smokkelaars en waaghalzen. Als er wordt gesmokkeld, moet daarvan voldoende bewijs gegeven worden. Dat Randolph Marriot van toon kan veranderen, blijkt uit zijn rekest dat bij het besluit van 29 juni is gevoegd. De Hoge Regering heeft haar besluit evenwel niet veranderd en zijn verzoek om te mogen blijven afgewezen, omdat hij het schip de Fox moedwillig had laten vertrekken en het onduidelijk was voor welke zaken hij zou moeten blijven. Toen Marriot dan zou vertrekken, bood hij bij zijn afscheidsbezoek de gouverneur-generaal een zogenaamd protest van het bestuur te Madras aan. Deze heeft dat niet aangenomen fol. 110 en gaf zijn verwondering te kennen dat dit stuk pas na twee maanden werd overhandigd, zeker om wegens vertrek geen gelegenheid tot overleg te geven. Tevens gaf hij aan dat diens voorstellen en het besluit daarop reeds naar Madras en Calcutta waren gezonden en een beslissing aan Heren XVII was overgelaten, zoals de Engelsen dat ook aan hun superieuren hadden gedaan. De Hoge Regering heeft zich op 22 juli bij dit antwoord aangesloten en Marriot, zoals gezegd met de Scholtenburg, laten vertrekken.) 
Dezen jare hebben wij ook weder het bezoek gehad van Franschen, die den 30 e augustus met de oorlogscheepen Le Comte d'Artois en Le Fortuné, beiden van 64 stukken, en de scheepen Le Comte d'Argenson en Le Massiac hier ter reede quamen, staande, gelijk in 't voorleden jaar, onder het bevel van den ridder Louis de Joannis. 
De gouverneur en raad van Mauricius, benevens de ridder van St. George, hadden hem zeer nadrukkelijke brieven van voorschrijving, zo aan de regeering in 't gemeen, als apart aan den gouverneur generaal medegegeven. En den 14 e september quaam hunne commissaris Joseph François de Cossignij met een verzoek binnen om 700 lasten rijst, 50 leggers arak en eenige andere provisiën te mogen inkopen. 
Daar dit de Engelsen was toegestaan, kon het de Fransen niet geweigerd worden. Maar omdat zij bij particulieren veel meer zouden kunnen inkopen, is hun rijst voor rsd 40 het last en arak eveneens tegen rsd 40 de legger verkocht. De directeur-generaal kocht de rijst tegen rsd 35 bij particulieren in. Omdat de Franse commissaris zei er geen bergplaats voor te hebben, is bij besluit van 5 oktober 45 1/2 last teruggenomen. De Fransen kregen evenwel problemen met de betaling aan de Compagnie en aan particulieren bij wie zij inkochten. De ridder Louis de Joannis en de commissaris, Joseph François de Cossigny, dienden op 21 september een verzoekschrift in om ten laste van de Franse koning een lening van rsd 60. 000 te mogen afsluiten, af te lossen te Amsterdam zes maanden na zicht met 8 % agio, te voldoen door de heer De Mozy, de gecommitteerde van de koning fol. 112 te Parijs voor de betaling van de kosten van de vloot in Azië. Dit verzoek bracht de Hoge Regering in verlegenheid, daar een lening aan de Fransen in Bengalen niet was goedgekeurd, net zomin als de verstrekkingen aan hen aan de Kaap de Goede Hoop. Het leek beter de Compagnie er buiten te houden en een lening, zoals de geruchten luidden het voorafgaande jaar was geschied, door particulieren te laten verstrekken. Volgens artikel 42 van de artikelbrief en het plakkaat van 29 maart 1754 kon dat evenwel niet en om van de bevoegdheid om dit verbod op te heffen gebruik te maken, was een stap te ver en niet raadzaam. Het sterkst voor de Fransen pleitte) 
1. Hunne uyterste nood dien zij den ondergetekenden gouverneur generaal met de nadrukkelijkste termen voorgesteld hadden, onder bijvoeging dat zij op ordre en voor reekening van hunnen koning bij vrienden en bondgenoten hulp komende zoeken, hoopten geen wijgering te zullen ondergaan, wijl de Engelschen allen bijstand genoten hadden. 2. Het bewezene aan de Engelschen die niet alleen als neutralen behandeld, maar ook, uyt hoofde van Uw Wel Edele Hoogachtb. aanschrijven van den 9 e april 1761, met velerhande equipagiegoederen voorzien waren en hunne scheepen op 's Compagnies werf vertimmerd hadden. 
Als de Fransen erom zouden vragen, zou er voor hen ook wel zulk een opdracht gegeven worden, zodat zij niet minder behandeld konden worden, omdat er niets voorgeschreven was. Bovendien betrof de afwijzing van de lening in Bengalen één aan dienaren van de Franse compagnie, terwijl het nu ging om schepen van de koning en een lening aan Zijne Majesteit. Bovendien is op een vraag aan Heren XVII van 31 maart 1738 hoe in zulke gevallen te handelen, op 4 september 1739 geantwoord dat men zich naar de zaak vereist moet schikken. Deze zaak scheen te vereisen dat men de Fransen, om nadelige gevolgen te vermijden, niet zonder ze te helpen moest laten vertrekken. Deze argumenten en vooral het laatste deed besluiten hen met rsd 50. 000 bij te springen. fol. 114 Er zijn vier eensluidende wissels van 129. 600 Hollandse guldens door de heren ridder Louis de Joannis en Joseph François de Cossigny getrokken op de heer De Mozy, te voldoen te Amsterdam. Ze gaan mee met de Oudkarspel, Liefde, Immagonda en Lycochton. Er wordt verzocht dit besluit, 
waartoe de omstandigheden dwongen, goed te keuren. Voorts zijn aan de Fransen uit de voorraad van de Compagnie nog 10 last tarwe, en op hun verzoek nog eens tien, geleverd en er zijn van enige van hun officieren 106 baaltjes koffie uit Réunion gekocht voor rsd 5 de 125 lb. Ze zijn 10 oktober 1762 naar Mauritius weggezeild. Deze kwesties met de Engelsen en Fransen zijn uitgebreid beschreven om de problemen met hun verschijnen te Batavia en het geven van een gelijkwaardige behandeling duidelijk te maken.) 
Om het verbod tegen den particulieren handel van lijwaten niet infructueus te maken, hebben wij bij resolutie van den 23 e februarij gearresteert geen doeken van Malacca te laten invoeren, nog ter dezer hoofdplaatse, nog langs Java's Oostkust, Bantam, Cheribon, of Palembang, op pæne van confiscatie van 't goed met de vier dubbele waarde. 
Bij besluit van 20 juli is het legaat van rsd 30. 000 door de oud-gouverneur van Coromandel Steven Vermont uit diens boedel uitbetaald aan Nicolaas Harting, als echtgenoot van de weduwe van wijlen Joan Andreas baron van Hohendorf, aan het dochtertje van de Cheribonse resident Pieter Cornelis Hasselaar en aan Arnolda Schulp. Deze betaling geschiedde onder het voorbehoud van restitutie voor twee jaar, of totdat Heren XVII een besluit hebben genomen over het verzoek van de executeur in de brief van 4 mei 1762 om te mogen uitbetalen. Deze brief gaat mee met de voorzeiler van de retourvloot de Immagonda voor de kamer van Enkhuizen. Behoudens andere orders van Heren XVII is het bestuur van Kaap de Goede Hoop bevolen dit schip zo snel mogelijk, maar niet voor 25 januari, om niet te vroeg voor de Nederlandse kust te zijn, te laten doorvaren. fol. 116 Tegen het eind van oktober hoopt men, onder schipper Willem van Braam als commandeur van de retourvloot, te laten volgen de Oudkarspel en Liefde voor de kamer van Amsterdam, Walcheren en Vosmaar voor die van Zeeland, de Hoop voor die van Delft, de Vrouwe Elisabeth voor die van Rotterdam en de Lycochton voor die van Hoorn. Aanvankelijk zou de thee op vracht, met de 50 % verhoogde recognitie en onder de gangbare voorwaarden, met de tweede bezending gaan, maar gebrek aan peper en koffie maakte het nodig op 21 september te besluiten tot een verandering. Op voorstel van de opperequipagemeester dient de Vosmaar buiten de onderlaag voor de thee op vracht en wat overblijft gaat met de Lycochton, waarin nog 200. 000 lb koffie en 80. 000 lb suiker is geladen. Het deel van de specerijen voor de kamer van Hoorn is in de Immagonda voor de kamer van Enkhuizen verscheept. Er wordt op vertrouwd dat Heren XVII bij nalezing dit besluit zullen goedkeuren. Nu is er peper over voor de twee schepen voor de kamers van Amsterdam en Zeeland, fol. 117 die in januari volgen. Door gebrek aan retourgoederen, zowel als bemanning en schepen zullen er met de tweede bezending geen twee schepen voor de kamers van Hoorn en Enkhuizen volgen. De 200. 000 lb koffie voor de laatste twee kamers zijn in de nu vertrekkende schepen geladen om zo peper ter beschikking te houden. De zending aan suiker over het gehele jaar bedraagt 700. 000 lb meer dan de bestelling van 1. 000. 000 lb, omdat deze 5 en 6 stuivers het pond opbracht en het goed als onderlaag kan dienen. Dit is beter dan stenen als ballast te gebruiken. Daarvoor was geen salpeter beschikbaar en het zenden van meer suiker was onvermijdelijk, als men tien schepen en een naschip wilde laten uitvaren. Tevens was dit nodig om Heren XVII in staat te stellen om op hun beurt voldoende schepen naar Azië te kunnen sturen. Naast wat in de aanvang van deze brief over de retouren staat, wordt gemeld dat oudcommandeur Casparus de Jong elf kassen porselein op vracht mag meenemen tegen betaling van 15 % hier, boven de de 10 % over de verkoop in Nederland. fol. 118 Op verzoek van de executeurs in de boedel van raad extraordinaris Jan Elias van Mijlendonk gaat een rotting met gouden knop en bezet met edelstenen mee, als legaat voor mr. Cornelis Backer, secretaris van het College van de Admiraliteit te Amsterdam. Uit de nalatenschap van wijlen gouverneur-generaal Jacob Mossel gaan vier kistjes met muntpenningen mee voor diens zoon mr. Jacob Mossel en bovendien een partij van 775 karaat diamanten van Bandjarmasin en enige gemonteerde handrottingen als geschenk ontvangen. Van de gekwalificeerde dienaren repatriëren oud-commandeur van Malabar Casparus de Jong, en de oud-majoor 
van de artillerie Hermanus Jesse. De laatste is binnen zijn dienstverband verlost en krijgt slechts de gage en bagage van zijn vorige rang van kapitein. Verder repatriëren opperkoopman Pieter van Jongstal, schepen Christiaan Kleijnhof, de kooplieden Arend Hooreman en Jacob Constantijn Teekman, de onderkooplieden Reijnier Christiaan Thiele, fiscaal van de retourvloot, en Jan Hazebroek met de boekhouder Fredrik Willem Cöln, als secretaris van de vloot. Uit de gekwalificeerde burgers de schepen fol. 119 Willem Welborn en de ouderling Johannes Jansen. Bovendien repatriëren verscheidene vrouwen en kinderen voor wie transportgeld is voldaan. Daarvan zijn wegens sobere middelen vrijgesteld Maria Verhagen, weduwe van praktizijn Frans Hendrik Sanders, Maria van Eden en het jonge meisje Sara Duijm. Of er betaald moet worden voor het stiefzoontje van extraordinarisraad Maurits Theodorus Hilgers wordt aan Heren XVII overgelaten. Ook repatrieert schipper Pieter Kroonenburg van de Huis te Manpad, die wegens ziekte buiten dienst is gesteld. Conform eerdere toestemmingen kan hij op zijn verzoek als tweede schipper varen, maar het verzoek van de gewezen schipper Paulus Hansen om hem de bagage van een tweede schipper toe te staan, is afgewezen. De repatriërende gekwalificeerden verklaarden bij notariële akten dat zij niets meer op de Compagnie pretenderen. Deze stukken gaan mee. Het verzoek van opperkoopman Pieter van Jongstal om wederom in zijn rang naar Azië te mogen uitkomen, als hij het vaderlandse klimaat niet meer kan verdragen, en dat van burger-schepen Willem Welborn om fol. 120 bij herstel van zijn gezondheid eveneens weer in zijn rang te mogen uitkomen, wordt ondersteund. In het vervolg op de brief van 31 december 1761 is, overeenkomstig het besluit van 24 augustus, op 1 september 1762 begonnen met in de Bataviase negotieboeken zowel de Aziatische, als de Nederlandse prijs van alle retourgoederen te berekenen. De factuurhouder zal de goederen op dezelfde manier aan de buitenkantoren in rekening brengen. Herhaald wordt dat daardoor de uitgaven in Azië in schijn groter worden en de winsten zullen verminderen, doordat de waren wegens de hoge prijs minder gewild zullen zijn. Naar aanleiding van de klachten van de kamer van Zeeland in de brief van 19 november 1761 zullen in de soldijboeken de gelden worden vermeld die in kas zijn gestort en waarvan de kwitanties naar Nederland gaan. De notarissen en schrijvers te Batavia en op de buitenkantoren moeten de clausule van substitutie volgen in het geval van bij waarneming ontvangen van verdiende soldijen. fol. 121 Dit staat in het besluit van 2 juli. Op 21 september is de directeur-generaal gemachtigd om 37 ton aan geld op assignatie te ontvangen. Er gaat nu ƒ 3. 220. 400 over. Daarbij is rsd 210. 000 aan assignaties door de executeurs van wijlen de gouverneur-generaal Jacob Mossel, en nog rsd 26. 266 4/5 in assignaties voor een deposito van hem bij de Compagnie. Dezelfde redenen als in de brief van 17 oktober 1761, was de beweegreden om al het geld op assignatie dat aangeboden werd, ook nu weer aan te nemen. Men hoopt dat dit wordt goedgekeurd, omdat er van dit geld goed gebruik gemaakt kan worden. De buitenkantoren konden de gevraagde contanten krijgen en de schulden zijn van ƒ 7. 301. 191 op 31 augustus 1761 door het aflossen van ƒ 3. 370. 880 tot ƒ 3. 930. 311 verminderd, plus dat er een voordeel op de rente van 7 9/13 is. Over 37 ton fol. 122 bedraagt die ruim ƒ 284. 000. Het verzoek om contanten voor 1764 is zuinig berekend en daarom wordt met nadruk verzocht de 32 ton te zenden. De gevraagde naweging van de baren zilver is bijgesloten. Vanaf het einde van het voorafgaande jaar zijn alle kisten staaf voor staaf gewogen. Die gemerkt zijn met een bloempotje, kwamen het beste met het aangeduide gewicht overeen, die met een springend hert net en die met een hennetje hadden het meeste onderwicht. De gebruikte gewichten en manier waarop het gewogen is, zijn vermeld. Het bijgevoegde verzoek aan de kamers de staven tegelijkertijd per tien stuks te wegen en op de factuur te vermelden, wordt gesteund, want een onderwicht op enkele staven over vele opgeteld, leidt tot een aanzienlijk onderwicht. Tevens wordt verzocht bij geld en geldspecie te vermelden op welke bestelling de levering betrekking heeft, zodat is bij te houden wat er nog aan bestellingen openstaat. fol. 123 De bestellingen komen nauw overeen met de behoeften en het gebrek aan benodigdheden. Men vleit zich met de gedachte dat de motivering nauwkeurig wordt nagegaan en dat er geen kortingen zullen worden toegepast. Hopelijk 
hoeven niet als in het voorafgaande jaar onontbeerlijke benodigdheden van particulieren of van elders betrokken te worden. Eén voorbeeld daarvan is dat wegens gebrek aan Friese boter, die uit Kaap de Goede Hoop, Surat, Malabar en Bengalen aangeschaft moest worden, die respectievelijk 12, 9 1/4 7 1/2 en 9 1/3 stuiver het pond heeft gekost. Daarmee konden de zeevarenden voor wie dat vreemd was, nauwelijks tevredengesteld worden. Hopelijk blijft men voortaan hiervan verschoond. Zo wordt verzocht om de olijfolie geheel te voldoen, want de 120 aam die voor 1762 is toegezegd, is onvoldoende bij het gemiddelde verbruik van 350 aam per jaar. De lijnolie is wegens de spaarzame levering geheel op en daarom wordt erop aangedrongen de bestelling zo snel mogelijk in zijn geheel te voldoen. fol. 124 Het laatste geldt ook de metalen twaalfponders, bassen en mortieren, zodat men er bij expedities voor uitrusting van de schepen niet om verlegen raakt. Als er staat te maken is op levering van het in oktober 1761 bestelde ijzeren geschut, dan kan de levering nu achterwege blijven. Zo niet, dan is deze hard nodig. Om die reden wordt de bestelling van het voorafgaande jaar van leggers en lopers voor de kruitmolens herhaald. Mocht daar niet al op gelet zijn, dan wordt gehoopt dat de bestelling niet onvoldaan blijft. De hogere kosten pleiten wellicht hiertegen, maar daar leggers en lopers van metaal en zink wel 25 jaar en meer meegaan weegt dat daartegen op. Dan wordt nog niet gesproken van de ongelukken die zich met stenen exemplaren, ondanks alle voorzorgen, kunnen voordoen. Onlangs is met de Walcheren een stel stenen aangekomen, maar de baas-kruitmaker verzoekt, zo er geen metalen gestuurd worden, een wat fijnere en zwarter soort stenen te zenden. Een monster fol. 125 daarvan is aan de commandeur van de retourvloot meegegeven. Hoewel metalen de voorkeur hebben, hoopt men dat er zo spoedig mogelijk zes leggers en twaalf lopers worden verzonden. De Turkse passen van de Herstelder, Rozenburg, Waakzaamheid en Ruyskenstein die zijn afgeschreven, en van de Mariënbos, Sparenrijk en Getrouwigheid die zijn verongelukt, worden weer aangeboden. fol. 126 Ondertekening.) 
]]></raw>
  <tunits>
    <tunit xpath="//volume[14]/missive[4]/header[1]" type="header" id="t1" offset="0" length="2948"/>
    <tunit xpath="//volume[14]/missive[4]/paragraph[2]" type="paragraph" id="t2" offset="2948" length="647"/>
    <tunit xpath="//volume[14]/missive[4]/remark[3]" type="remark" id="t3" offset="3595" length="2057"/>
    <tunit xpath="//volume[14]/missive[4]/header[4]" type="header" id="t4" offset="5652" length="4846"/>
    <tunit xpath="//volume[14]/missive[4]/paragraph[5]" type="paragraph" id="t5" offset="10498" length="889"/>
    <tunit xpath="//volume[14]/missive[4]/remark[6]" type="remark" id="t6" offset="11387" length="2255"/>
    <tunit xpath="//volume[14]/missive[4]/remark[7]" type="remark" id="t7" offset="13642" length="236"/>
    <tunit xpath="//volume[14]/missive[4]/header[8]" type="header" id="t8" offset="13878" length="6874"/>
    <tunit xpath="//volume[14]/missive[4]/paragraph[9]" type="paragraph" id="t9" offset="20752" length="1046"/>
    <tunit xpath="//volume[14]/missive[4]/remark[10]" type="remark" id="t10" offset="21798" length="2012"/>
    <tunit xpath="//volume[14]/missive[4]/remark[11]" type="remark" id="t11" offset="23810" length="716"/>
    <tunit xpath="//volume[14]/missive[4]/header[12]" type="header" id="t12" offset="24526" length="5390"/>
    <tunit xpath="//volume[14]/missive[4]/paragraph[13]" type="paragraph" id="t13" offset="29916" length="686"/>
    <tunit xpath="//volume[14]/missive[4]/remark[14]" type="remark" id="t14" offset="30602" length="1244"/>
    <tunit xpath="//volume[14]/missive[4]/header[15]" type="header" id="t15" offset="31846" length="2967"/>
    <tunit xpath="//volume[14]/missive[4]/paragraph[16]" type="paragraph" id="t16" offset="34813" length="822"/>
    <tunit xpath="//volume[14]/missive[4]/remark[17]" type="remark" id="t17" offset="35635" length="4239"/>
    <tunit xpath="//volume[14]/missive[4]/paragraph[18]" type="paragraph" id="t18" offset="39874" length="508"/>
    <tunit xpath="//volume[14]/missive[4]/remark[19]" type="remark" id="t19" offset="40382" length="1745"/>
    <tunit xpath="//volume[14]/missive[4]/remark[20]" type="remark" id="t20" offset="42127" length="2357"/>
    <tunit xpath="//volume[14]/missive[4]/remark[21]" type="remark" id="t21" offset="44484" length="1163"/>
    <tunit xpath="//volume[14]/missive[4]/remark[22]" type="remark" id="t22" offset="45647" length="1423"/>
    <tunit xpath="//volume[14]/missive[4]/paragraph[23]" type="paragraph" id="t23" offset="47070" length="1551"/>
    <tunit xpath="//volume[14]/missive[4]/remark[24]" type="remark" id="t24" offset="48621" length="258"/>
    <tunit xpath="//volume[14]/missive[4]/remark[25]" type="remark" id="t25" offset="48879" length="4660"/>
    <tunit xpath="//volume[14]/missive[4]/remark[26]" type="remark" id="t26" offset="53539" length="3251"/>
    <tunit xpath="//volume[14]/missive[4]/paragraph[27]" type="paragraph" id="t27" offset="56790" length="857"/>
    <tunit xpath="//volume[14]/missive[4]/remark[28]" type="remark" id="t28" offset="57647" length="263"/>
    <tunit xpath="//volume[14]/missive[4]/remark[29]" type="remark" id="t29" offset="57910" length="2458"/>
    <tunit xpath="//volume[14]/missive[4]/paragraph[30]" type="paragraph" id="t30" offset="60368" length="347"/>
    <tunit xpath="//volume[14]/missive[4]/remark[31]" type="remark" id="t31" offset="60715" length="1583"/>
    <tunit xpath="//volume[14]/missive[4]/remark[32]" type="remark" id="t32" offset="62298" length="366"/>
    <tunit xpath="//volume[14]/missive[4]/header[33]" type="header" id="t33" offset="62664" length="1043"/>
    <tunit xpath="//volume[14]/missive[4]/paragraph[34]" type="paragraph" id="t34" offset="63707" length="393"/>
    <tunit xpath="//volume[14]/missive[4]/header[35]" type="header" id="t35" offset="64100" length="3350"/>
    <tunit xpath="//volume[14]/missive[4]/paragraph[36]" type="paragraph" id="t36" offset="67450" length="221"/>
    <tunit xpath="//volume[14]/missive[4]/remark[37]" type="remark" id="t37" offset="67671" length="568"/>
    <tunit xpath="//volume[14]/missive[4]/paragraph[38]" type="paragraph" id="t38" offset="68239" length="387"/>
    <tunit xpath="//volume[14]/missive[4]/remark[39]" type="remark" id="t39" offset="68626" length="1570"/>
    <tunit xpath="//volume[14]/missive[4]/remark[40]" type="remark" id="t40" offset="70196" length="493"/>
    <tunit xpath="//volume[14]/missive[4]/header[41]" type="header" id="t41" offset="70689" length="462"/>
    <tunit xpath="//volume[14]/missive[4]/paragraph[42]" type="paragraph" id="t42" offset="71151" length="427"/>
    <tunit xpath="//volume[14]/missive[4]/header[43]" type="header" id="t43" offset="71578" length="6325"/>
    <tunit xpath="//volume[14]/missive[4]/paragraph[44]" type="paragraph" id="t44" offset="77903" length="1074"/>
    <tunit xpath="//volume[14]/missive[4]/remark[45]" type="remark" id="t45" offset="78977" length="1412"/>
    <tunit xpath="//volume[14]/missive[4]/header[46]" type="header" id="t46" offset="80389" length="621"/>
    <tunit xpath="//volume[14]/missive[4]/paragraph[47]" type="paragraph" id="t47" offset="81010" length="1163"/>
    <tunit xpath="//volume[14]/missive[4]/remark[48]" type="remark" id="t48" offset="82173" length="3304"/>
    <tunit xpath="//volume[14]/missive[4]/remark[49]" type="remark" id="t49" offset="85477" length="778"/>
    <tunit xpath="//volume[14]/missive[4]/header[50]" type="header" id="t50" offset="86255" length="9"/>
    <tunit xpath="//volume[14]/missive[4]/paragraph[51]" type="paragraph" id="t51" offset="86264" length="1272"/>
    <tunit xpath="//volume[14]/missive[4]/remark[52]" type="remark" id="t52" offset="87536" length="981"/>
    <tunit xpath="//volume[14]/missive[4]/paragraph[53]" type="paragraph" id="t53" offset="88517" length="313"/>
    <tunit xpath="//volume[14]/missive[4]/remark[54]" type="remark" id="t54" offset="88830" length="559"/>
    <tunit xpath="//volume[14]/missive[4]/header[55]" type="header" id="t55" offset="89389" length="155"/>
    <tunit xpath="//volume[14]/missive[4]/paragraph[56]" type="paragraph" id="t56" offset="89544" length="757"/>
    <tunit xpath="//volume[14]/missive[4]/remark[57]" type="remark" id="t57" offset="90301" length="2144"/>
    <tunit xpath="//volume[14]/missive[4]/remark[58]" type="remark" id="t58" offset="92445" length="41"/>
    <tunit xpath="//volume[14]/missive[4]/header[59]" type="header" id="t59" offset="92486" length="199"/>
    <tunit xpath="//volume[14]/missive[4]/paragraph[60]" type="paragraph" id="t60" offset="92685" length="433"/>
    <tunit xpath="//volume[14]/missive[4]/header[61]" type="header" id="t61" offset="93118" length="8997"/>
    <tunit xpath="//volume[14]/missive[4]/paragraph[62]" type="paragraph" id="t62" offset="102115" length="324"/>
    <tunit xpath="//volume[14]/missive[4]/paragraph[63]" type="paragraph" id="t63" offset="102439" length="396"/>
    <tunit xpath="//volume[14]/missive[4]/remark[64]" type="remark" id="t64" offset="102835" length="1528"/>
    <tunit xpath="//volume[14]/missive[4]/paragraph[65]" type="paragraph" id="t65" offset="104363" length="604"/>
    <tunit xpath="//volume[14]/missive[4]/remark[66]" type="remark" id="t66" offset="104967" length="1043"/>
    <tunit xpath="//volume[14]/missive[4]/remark[67]" type="remark" id="t67" offset="106010" length="510"/>
    <tunit xpath="//volume[14]/missive[4]/paragraph[68]" type="paragraph" id="t68" offset="106520" length="341"/>
    <tunit xpath="//volume[14]/missive[4]/remark[69]" type="remark" id="t69" offset="106861" length="3578"/>
    <tunit xpath="//volume[14]/missive[4]/remark[70]" type="remark" id="t70" offset="110439" length="4600"/>
    <tunit xpath="//volume[14]/missive[4]/remark[71]" type="remark" id="t71" offset="115039" length="2178"/>
  </tunits>
</NAF>
